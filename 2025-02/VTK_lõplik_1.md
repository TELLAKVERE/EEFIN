# Riigieelarve seaduse muutmise väljatöötamiskavatsus

Rahandusministeerium

eelarvearenduste osakond

oktoober 2022


## Probleem, sihtrühm ja eesmärk

### 1. Probleemi kirjeldus ja selle tekke põhjus

Riigieelarve seadust on viimase kümne aasta jooksul mitmel korral muudetud. Peale üleminekut
tekkepõhisele (muudatus 2014, jõustumine 2017. eelarvele) ja tegevuspõhisele (muudatus 2017,

jõustumine 2020. eelarvele) riigieelarvele on selgunud kitsaskohad, mis vajavad reguleerimist,
täpsustamist ja on vaja teha selgeid kokkuleppeid.

Riigieelarve seaduse (RES) 2014. aasta muudatuste üks eesmärk oli ühtlustada eelarvestamise ja
raamatupidamise arvestuspõhimõtted, sh muuta finantsplaneerimine täpsemaks valitsussektori
eelarvepositsiooni arvestamiseks; tõsta riigis finantsaruandluse kvaliteeti, tagades täpsem ja
operatiivsem ülevaade riigi nõuetest, kohustustest ja investeeringute vajadustest; luua eeldused
tulemuspõhise eelarvestamise arendamiseks. Arvestuspõhimõtete ühtlustamise all peeti seaduse
muutmisel silmas finantsjuhtimises ühesuguste mõistete ja klassifikaatorite kasutamist;
raamatupidamisaruannete efektiivsemat kasutamist näidates eelarve tegelike tulude laekumisi ja
vahendite kasutamist; tõhusama eelarve kontrolli teostamist. Samuti kavandati seaduse muutmise
eesmärgina strateegilise juhtimise korrastamine suurendades Riigikogu rolli pikaajaliste eesmärkide
seadmisel^1.

2017. aastal toimunud seaduse muudatuse eesmärk oli suurendada eelarve informatiivsust,
vähendada bürokraatiat ning lähtuda mitme aasta vaatest fiskaalpoliitikale.
2020. aastal läks Eesti üle tegevuspõhisele riigieelarvele, mis seob finantsjuhtimise ja strateegilise
planeerimise. Tegevuspõhise eelarve kontseptsioon põhineb tulemusjuhtimisel ( _Performance
Budgeting_ ). Tegevuspõhine eelarve annab lisaks majanduslikule sisule ülevaate riigi tegevustest. OECD
hinnangul on eelarve koostamisel tulemustest lähtumine hea praktika, mida 2018. aastal kasutas OECD
andmetel kolmkümne kaheksast OECD riigist kolmekümmend. Peamine põhjus tulemusinfo
kajastamiseks on läbipaistvuse ja vastutuse suurendamine, mis võimaldab parlamendil paremini
eelarvest aru saada ning kaasa rääkida^2.

Riigieelarve seadust muudeti uuesti 2021. aastal, eesmärk oli suurendada eelarve informatiivsust,
muutes aastase eelarve seaduse detailsemaks (tuues sisse programmi tegevuse tasandi); vähendada
bürokraatiat viies riigi eelarvestrateegia ja eelarve protsessi kevadest sügisesse ning suurendada
Riigikogu rolli pikaajaliste eesmärkide seadmisel defineerides Eesti 2035 pikaajalise strateegia.

Rahandusministeerium on töötanud läbi ministeeriumide valitsemisaladelt ja põhiseaduslikelt
institutsioonidelt kogutud tagasiside, riigikontrolli märkused ja ettepanekud eelarveprotsessile ning
metoodika kitsaskohtadele, õiguskantsleri kirja eelarve otsustusõiguse üle ja kaardistanud koos

ministeeriumide valitsemisaladega riigi finantsjuhtimise tugevused-nõrkused ning andnud esialgse
hinnangu riigi finantsjuhtimisele PEFA^3 kriteeriumide järgi.

(^1) Riigieelarve seadus 513 SE, algatamine, seletuskiri https://www.riigikogu.ee/tegevus/eelnoud/eelnou/1ee475fd-4e39-
47a8-b9c8-95288c8b92fe
(^2) GOV/PGC/SBO(2018)7 https://one.oecd.org/document/GOV/PGC/SBO(2018)7/en/pdf
(^3) _The Public Expenditure and Financial Accountability_ (PEFA) on Euroopa Komisjoni, Rahvusvahelise Valuutafondi,
Maailmapanga ja Prantsusmaa, Norra, Šveitsi ning Ühendkuningriikide käivitatud metoodika riigi finantsjuhtimise
tulemuslikkuse hindamiseks, vt https://www.pefa.org/about


**Probleem: riigieelarve ei ole piisavalt arusaadav, riigieelarve seaduses ja praktikas ei ole rakendunud
kõik need eesmärgid, mida 2014. ja 2017. aastal riigieelarve seaduse muutmisel kavandati.**

Probleemil on kolm tahku: a) riigi strateegilise juhtimise raamistik ei ole terviklik ning strateegilised
eesmärgid on eelarveprotsessis tagaplaanil, b) riigieelarve ei ole piisavalt läbipaistev,
arvestuspõhimõtted on killustunud, osapoolte rollijaotus on ebaselge ja c) ajakohastamist vajab
stabiliseerimisreservi käsitlus, parendamist vajab eelarvedistsipliin ja finantsriskide juhtimine.

**Probleemi põhjused on osaliselt seotud üksteisele järgnenud reformidega, mille rakendamisel on
tekkinud vastuolu tegeliku ja soovitud olukorraga.**

Riigieelarve seaduse muutmise väljatöötamiskavatsuses (edaspidi _VTK_ ) on probleemid grupeeritud
kolmeks peamiseks osaks. Punktis 1.1 on alaprobleemide 1.1.1–1.1.3 kaudu kirjeldatud strateegilise
juhtimisega seotud probleeme. Punktis 1.2 on alapunktide 1.2.1–1.2.8 kaudu kirjeldatud riigieelarve
läbipaistvuse ja osapoolte rollidega seotud probleeme. Punktis 1.3 on alapunktide 1.3.1-1.3.3 kaudu
kirjeldatud eelarvedistsipliini, finantsriskide juhtimisega ja stabiliseerimisreservi käsitlusega seotud
probleeme.

1.1 Riigi strateegilise planeerimise raamistik ei ole terviklik ning eelarveprotsessis on strateegilised
eesmärgid tagaplaanil

Selleks, et riigi finantsjuhtimine toetaks riigi pikaajaliste eesmärkide saavutamist, lähtutakse
riigieelarve koostamisel riigi rahandusprognoosist tulenevatest fiskaalpoliitilistest võimalustest ja
strateegilistest arengudokumentidest. Riigieelarve seaduse järgi on strateegilised arengudokumendid
poliitika põhialused, valdkonna arengukava ja programm ning alates 2022. aastast ka riigi pikaajaline
arengustrateegia (RES § 19 lg 1). Viimaste seadusemuudatuste tulemusena ei ole strateegiline
raamistik ning selle korraldamine ja muutmine üheselt mõistetav ning selle rakendamine tekitab
täiendavat töökoormust.

_1.1.1 ”Eesti 2035” seos strateegiliste arengudokumentidega ei ole selge_

**Riigi pikaajalise strateegia „Eesti 2035“ (edaspidi** **_Eesti 2035_** **) ja valdkonna arengukavade seos ei ole
täpselt määratletud**. Samuti puudub kohustus valdkonna arengukavade vastavusse viimiseks
pikaajalise strateegiaga juhul, kui viimast uuendatakse. Puudu on kirjeldus, kuidas Eesti 2035 strateegia
uuendamisel või koostamisel valdkondlikud eesmärgid tekivad, kuidas neid valdkondlike arengukavade
koostamisel peab arvesse võtma ja millisel tasemel peavad eesmärgid arengukavades kattuma. Seoses
sellega, et Eesti 2035 valmis hiljem kui osad valdkonna arengukavad, puudub ülevaade, kas kehtivad
valdkonna arengukavad on otseselt seostatud pikaajalise strateegiaga. **Eesti 2035 sihte viiakse ellu
valdkondlike arengukavade kaudu.** Valdkonna arengukavade eesmärke viiakse ellu nelja-aastaste
programmide abil, mis enamasti toimivad rakendusplaanidena. Ei ole selge, millist funktsiooni täidab
selles raamistikus **Eesti 2035 tegevuskava** ning kas neil tegevustel on seos riigieelarves kavandatud
programmidega. Ei ole määratletud, mis on Eesti 2035 tegevuskava uuendamise ajaraam, millistel
juhtudel saab selles tegevusi muuta ja kui pikas perspektiivis on võimalik tegevusi kavandada
arvestades, et Eesti 2035 on pikaajaline strateegia. Mitmete omavahel seostamata, kuid kohati
dubleerivate tegevuskavade aruandlus ei ole ministeeriumide jaoks loogiline ega ühildatud protsess.
Olukord on tinginud mitmekordse aruandluse, vt p 1.1.4.

Eesti 2035 toob välja valdkondadeülesed arenguvajadused (nt võrdõiguslikkus, rohepööre), kuid
**puudub mehhanism** millega tagada, et horisontaalset ning läbi mitme valdkondliku arengukava
lahendamist vajavad arenguvajadused jõuaksid valdkondlikkesse arengukavadesse. Sama puudutab
rahvusvaheliste eesmärkide, nt säästva arengu eesmärkide seostamist riiklike strateegiatega, seos ei
ole süsteemne ja on raskesti jälgitav.


Puudub selgus, **kus paikneb riigi strateegilises raamis riigireform** ning milline seos on sellel riigi
pikaajaliste eesmärkidega Eesti 2035 s. Riigireform seab pikaajalised eesmärgid riigivalitsemisele, mille
elluviimiseks on omakorda riigiülene tegevuskava. Lisaks eelpool loetletud tegevuskavadele on olemas
ka Vabariigi Valitsuse tegevuskava, mis suures osas kattub perioodiliselt uuendatava riigireformi
tegevuskavaga.

_1.1.2 Strateegiline raamistik ei ole täielik ja võimaldab erinevat praktikat ning erisusi_

**Kehtiv regulatsioon võimaldab erisusi strateegilises planeerimises**. Poliitikakujundamise üks
instrument on valdkonna arengukavade koostamine, mille raames kaasatakse huvirühmi ja hinnatakse
mõjusid. Kuid on valdkondi (nt riigivalitsemine), kus arengukava ei koostata ning sel juhul
määratletakse nende valdkondade eesmärgid Eesti 2035-s. Nende valdkondade eesmärke viivad ellu
erinevad valitsemisalad erinevate programmidega, mistõttu ei pruugi valdkonna strateegiline
juhtimine olla terviklik ning ühtselt ei määrata valdkonna pikaajalisi mõõdetavaid eesmärke. Samuti on
võimalik, et nende valdkondade eesmärgid ja tegevused, kus puudub arengukava, on vastuolus
kehtivate arengukavadega. Killustunud strateegiline juhtimine võib tuua kaasa lühiajaliste eesmärkide
sagedast muutumist ning tulemuspõhise kultuuri hajumist kuni rahulolematuseni partnerite ja
organisatsiooni tasandil. Teisalt võib valdkondade üleste või läbivate teemade puhul esineda
strateegilist üle-juhtimist ning valitsemisala (või valitsusasutuse) väljumist temale pandud
ülesannetest, mis on määratud Vabariigi Valitsuse seaduses.

**Puudub kokkulepitud mehhanism riigiasutuste arengu suunamiseks**. Riigi strateegilises raamistikus
ei ole otseselt määratletud, et **asutuste arengukavad** peavad olema seotud valdkonna ja programmide
eesmärkidega. Seetõttu esineb juhtumeid, kus organisatsiooni arengueesmärgid ulatuvad valdkonna
eesmärkidest kaugemale. Asutuste arengukavad ei ole strateegilises raamistikus kirjeldatud ning
organisatsioonide ühtsed arengueesmärgid on riigivalitsemise kontekstis ebaselged.

Riigi strateegiline raamistik ega ka Eesti 2035 sihid ei käsitle põhiseaduslike institutsioonide arengut,
mistõttu ei pruugi nende institutsioonide arengud olla kooskõlas riigis tervikliku pikaajalise
arenguplaaniga.

_1.1.3 Teenuste arendamine riigis ei ole terviklik_

Strateegilise planeerimise ja asutuse eelarve seovad tervikuks teenused. Teenuste maksumusest
tuletatakse rahastamiskava ning teenuste abil saavutatakse strateegilisi eesmärke.

**Teenusepõhine juhtimine ja teenuste arendamine on killustunud ja ei võimalda suunata riigis
teenuste arendamist tervikuna.** Riigivalitsemise ja riigi finantsjuhtimise eesmärk on kättesaadavad,
kvaliteetsed ja tõhusalt osutatud riigi teenused. Samas ei ole ühegi konkreetse poliitikavaldkonna
ülesanne tegeleda riigiüleselt teenuste tervikliku arendamisega ning jagada häid kogemusi.
Rahandusministeerium määratleb metoodika teenuste eelarvestamiseks ja nende eesmärkide ja
mõõdikute seadmiseks ning tegeleb seeläbi organisatsioonide juhtimiskvaliteedi arendamisega.
Majandus- ja Kommunikatsiooniministeerium koordineerib otseste avalike teenuste korraldamist ning
nende osutamiseks vajaliku teabe kindlaksmääramist, jagamist, vahetamist ja sündmusteenuste
arendamist. Riigikantselei juures tegutsev innovatsioonitiim tegeleb teenusedisainiga muutes valitud
riigi teenused kasutajasõbralikumaks ja inimkesksemaks. Teenuse mõistet reguleeritakse erinevates
õigusaktides: eelarveklassifikaator ja teenuste korraldamise ja teabehalduse alused.


_1.1.4 Strateegiliste dokumentide aruandlus on terviklikult käsitlemata, nende eesmärk ja roll
eelarveprotsessis on määratlemata, mõisted on ühtlustamata_

Eelarve ja eelarvestrateegia planeerimise protsessi algusajaks ei ole terviklikku ülevaadet valdkonna
kasutatud ja kasutada olevatest vahenditest ning saavutatud eesmärkidest. 1. juunil esitatakse
taotlused eelarvestrateegias ettenähtud maksimaalsete vahendite suurendamiseks (lisataotlused),
mille esitamisel ja analüüsimisel peaks arvestama kasutada olevate vahendite mahtu
tervikuna. Eelmisel eelarveaastal kasutamata jäänud vahendite mahtu täpsustatakse kuni 15. maini
(Vabariigi Valitsuse 19.12.2019 määrus nr 112 „Riigi eelarvestrateegia, riigieelarve eelnõu ja
tõhustamiskava koostamise ning riigieelarve vahendite ülekandmise tingimused ja kord ning
riigieelarve seadusest tulenevate aruannete esitamise kord“ (edaspidi _RES-RE määrus_ ) § 12) ja
tulemusaruanne tuleb esitada 31. maiks (RES-RE määrus § 16). Liiga lühikese ajavahemiku tõttu on
eelarve planeerimisel keeruline lähtuda aruannetes esitatud tulemusnäitajatest ja täpsetest
finantsandmetest.

**Nelja-aastast eelarvestrateegiat planeeritakse rulluvana, mistõttu uute otsuste tegemisel ei saa
analüüsida, kuidas eelarvestrateegiasse planeeritu tegelikult ja tervikuna ellu viidi.**
Eelarvestrateegias kajastatakse Vabariigi Valitsuse üldeesmärgid koos nende elluviimiseks
vajaminevate vahenditega (RES § 25^1 lg 1). Eelarvestrateegia täitmise kohta aruannet/ülevaadet ei
koostata. Nelja-aastase eelarvestrateegia täitmise seiret tehakse ühe aasta kaupa (vt eelarvestrateegia
seire RES 2022–2025, lk 3-4)^4. Tulemusaruanne koostatakse lõppenud eelarveaasta kohta^5 ja eelarve
täitmise ning majandusaasta aruanne samuti lõppenud eelarveaasta kohta (RES § 75 ja 79 lg 1).

**Strateegiliste arengudokumentide aruandlus on dubleeritud ja ajaliselt nihkes planeerimise
protsessist.** Tulemusaruande ja Eesti 2035 tegevuskava ülevaadete tegemine ei ole loogilises
järjestuses - analüüsi oodatakse enne kui saabuvad mõõdikute tulemused ja eelarve täitmise andmed.
Nii tekivad paralleelsed dokumendid – tulemusaruande projekt^6 ja tulemusaruanne. Iga projekt on
sisult eraldi dokument, millega tuleb tööd teha. Eesti 2035 kohta oodatakse Riigikogus ministrite
ülevaateid enne, kui tulemusaruanne valmis saab. Loogilisem oleks teha need ülevaated pärast ning
taustamaterjalina lisada aruanne.

**Strateegiline juhtimine ei ole terminoloogiliselt selgelt määratletud.** Pikaajalise planeerimise ja ka
riigieelarve protsessi käigus kasutatakse mõisteid, mille omavahelised seosed, ajaline perspektiiv,
ulatus ning kasutamise eesmärk ei ole selged, nt tõhustamiskava _,_ eelarverevisjon, hindamine,
tulemusaruanne ja tulemusaruande projekt ning eelarve täitmine ja lõplik täitmine ning EE
pikaajalise planeerimisega seotud sihid, alasihid ja vajalikud muutused. Koos strateegilise planeerimise
terminoloogia täpsustamisega on vaja üle vaadata riigieelarve seaduse terminoloogia terviklikult.
Mõtestada tuleb, mida tähendab riigieelarvest vahendite eraldamine või kujundada kogu
terminoloogia ümber limiitide avamisele nagu praktikas toimub. Seaduses on kasutatud ka väljendit
„Raha eraldamine“, mis viitab kassapõhisele eelarvele.

_1.1.5 Riigieelarve planeerimine lähtub finantsjuhtimisest, mitte strateegilisest juhtimisest_
**Riigieelarve koostamise protsessis on peamine rõhk vaba raha jagamisel ehk lisavajadustel.**
Strateegilises juhtimises tuleb keskenduda eesmärkide saavutamisele ning eesmärkidest lähtuvalt
planeerida eelarve. Seetõttu on oluline analüüsida eelmise perioodi tulemusi, sh hinnata seniste
vahenditega saavutatut, ning vastavalt sellele kavandada ka uue perioodi eelarve. Läbi strateegiliste

(^4) Eelarveaasta järel esitab iga valitsemisala Rahandusministeeriumile ja Riigikontrollile tulemusaruanded, mis sisaldavad nii valdkondade
olukorra ja tulemuste analüüsi kui ka andmeid eelarve täitmise kohta tulemusvaldkondade ja programmide lõikes. Riigi Tugiteenuste
Keskus koostab ülevaate riigi finantsseisundist, -tulemustest ja rahavoogudest ning riigieelarve täitmisest. Rahandusministeerium koostab
nende sisendite põhjal riigi majandusaasta koondaruande, mis kajastab valitsussektori tulemuste ja ressursside kohta terviklikku infot. Riigi
majandusaasta koondaruande kiidab heaks Vabariigi Valitsus ja esitab selle koos Riigikontrolli kontrolliaruandega Riigikogule kinnitamiseks.
(^5) Rahandusministri 19.12.2019 määrus nr 112 § 14 lg 1
(^6) Tulemusaruande projekt on sisend Riigi majandusaasta koondaruandesse.


fookuste on võimalik seada sihte ka seadustega eelarves fikseeritud vahenditele, kuid eelarve
koostamisel keskendutakse täiendavatele väljaminekutele. Kogu riigieelarve planeerimine lähtub
seega finantsjuhtimisest, mitte strateegilisest juhtimisest. Samuti ei toeta lisataotluste esitamise
protsess võimalust ellu viia kõiki arengukavas kavandatud arendusi.

1.2 Eelarve ei ole läbipaistev, arvestuspõhimõtted on killustunud ja osapoolte rollijaotus on ebaselge

_1.2.1 Probleemid riigieelarve arvestusprintsiibi ja muude arvestuspõhimõtetega_
**Ei ole selge, millises ulatuses planeeritakse eelarvet tekkepõhise printsiibi alusel või kombineeritud
kassapõhiste lihtsustustega ja millised on viimasel juhul konkreetsed lihtsustatud tehingud.**

**Tekkepõhiselt koostatud eelarve täitmise aruanne peaks võrduma tekkepõhise raamatupidamise
tulemiaruandega.** Tekkepõhisele eelarvele ülemineku üks eesmärk oli ühtlustada eelarvestamise ja
raamatupidamise arvestuspõhimõtted^7. Praktikas siiski ei võrdu tekkepõhine riigieelarve tekkepõhise
raamatupidamisega, sest eelarve koostamisel leiti, et kõiki raamatupidamises kasutatavaid
arvestuspõhimõtteid ei ole mõistlik üle võtta, nt juhul kui need on töömahukad, võivad osutuda
tegelike andmetega võrreldes oluliselt ebatäpseks või on vastuolus Eurostati ülejäägi/puudujäägi
arvestuse nõuetega vms. Raamatupidamise seaduse järgi (RPS § 5 lg 2) tähendab tekkepõhine
arvestusprintsiip, et majandustehinguid kajastatakse siis, kui need on toimunud, sõltumata sellest, kas
tehingute eest on raha on laekunud või välja makstud. Aruannete koostamisel tehakse reguleerimis-
ja lõpetamiskanded, mis võimaldavad määratleda aruandeperioodi tulud ja kulud. Raamatupidamise
tulemisaruande ja eelarve täitmise aruande erisused ehk vahed selgitatakse majandusaasta aruandes.

**Riigieelarve täitmist mõjutav arvestuspõhimõte ei ole kirjeldatud riigieelarve seaduses.** Riigieelarve
seaduses ei ole otseselt öeldud, et riigieelarve planeeritakse tekkepõhise arvestusprintsiibi alusel.
Tekkepõhine arvestusprintsiip on kehtestatud rahandusministri määrusega^8. Riigieelarve seaduse § 26
järgi on riigieelarve riigi aastane rahastamiskava. Termin on tekkepõhise eelarve kontekstis ebaselge.
Riigieelarve tekkepõhisus on kaudselt kirjeldatud RESi §-s 32 lg 2 punktis 4, mis liigendab osad
riigieelarve vahendid mitterahalisteks tuludeks ja kuludeks, sest kassapõhises eelarves ei saa esitada
mitterahalisi vahendeid. Tekkepõhise eelarve tegelikust rahavajadusest arusaamiseks koostatakse
üldjuhul rahavoogude eelarve või prognoos, kuid seaduses on see nõutud vaid eelarvestrateegia
planeerimisel (RES § 25^1 lg 3 p 11)^9. Kuna riigieelarve tuleb koostada eelarvestrateegia alusel (RES §
34), siis järelikult peab riigieelarve olema tekkepõhine.

**Kehtiv regulatsioon ei anna vastust, kas ja kui kaua võib eelmise aasta eelarvet (liigendust) peale
eelarveaasta lõppu muuta.** Tekkepõhises eelarves võivad tekkida eelarve täitmise kanded peale
eelarveaasta lõppu ja mõnel juhul selgub alles raamatupidamises, kas tehtud väljaminek klassifitseerub
kuluks või investeeringuks. See on toonud kaasa olukorra, kus eelarve liigendust soovitakse muuta ka
peale eelarveaasta^10 lõppemist.

(^3) Riigieelarve seadus 513 SE, algatamine, seletuskiri https://www.riigikogu.ee/tegevus/eelnoud/eelnou/1ee475fd-4e39-
47a8-b9c8-95288c8b92fe
(^8) Rahandusministri 27. detsembri 2021. a määrus nr 50 „Eelarveklassifikaator“, § 3 lg 2 p 1
(^9) 2017. aastal muudeti riigieelarve seadust. Seletuskirja järgi (lk 1, 3, 10, 15, 17 ) kavandati aastase riigieelarve seletuskirjas
esitada nelja-aastane eelarvestrateegia ning rahavoogude prognoos ja eelarveline bilanss.
(^10) RES § 27 lg 2 „Eelarveaasta algab 1. jaanuaril ja lõpeb 31. detsembril“


**Vabariigi Valitsuse eelarveosasse reservide planeerimise põhimõtted ei ole reguleeritud,
täpsustamist vajavad ka reservist vahendite eraldamise põhimõtted.**

**Seadus ei reguleeri põhimõtteid, mille alusel või millises mahus reservi võib planeerida.** Riigikontroll
näeb seetõttu probleemi Riigikogu rolli vähenemisel riigieelarve kulutuste otsustamisel^11. Viimasel viiel
aastal on reservi maht algses riigieelarves keskmiselt 0,76% kulude ja investeeringute mahust ja
konkreetsel eelarveaastal on kasutada olnud keskmiselt 2,1% lõpliku eelarve kulude ja investeeringute
mahust. Vabariigi Valitsuse reservis võib ette näha sihtotstarbelisi vahendeid Vabariigi Valitsuse
heakskiidetud tegevuste rahastamiseks (RES § 58 lg 1^1 ). Vabariigi Valitsuse reservi sihtotstarbelise
reservina planeeritakse kulusid ja investeeringuid, mida on võimalik ministeeriumide eelarvesse
koheselt planeerida.

Samuti vajavad **selgemat sõnastust reservidest vahendite eraldamise põhimõtted** (sh kassa- _vs_
tekkepõhine arvestusprintsiip; üheaastased _vs_ pikemaajalisemad otsused; kas on järgmisesse
eelarveaastasse ülekantavad või mitte).

Selgust vajab ka **omandireformi reservfondi planeerimine eelarves ja sellest vahendite eraldamine** ,
sh tuleb täpsustada eriseaduse regulatsiooni kooskõla riigieelarve seadusega. Omandireformi
reservfond on küll riigieelarve koosseisus Vabariigi Valitsuse reservide all, kuid tegelikkuses on see
finantsreservi (eksisteeriv vahendite kogum sarnane stabiliseerimisreserviga) ja kulu (sarnane Vabariigi
Valitsuse reserviga) hübriid, millele ei saa rakendada samu reegleid nagu on rakendatud riigieelarve
kuludele, nt riigieelarve 1+1 kasutamise põhimõte (ülekandmine), vt erastamisest laekuva raha
kasutamise seaduse §-s 7. Raha eraldatakse omandireformi reservfondist Vabariigi Valitsuse 27.
augusti 1996. a määruse nr 221 „Vabariigi Valitsuse omandireformi reservfondist raha eraldamise ja
kasutamise korra kinnitamine“ alusel.

**Eelarvestrateegias nõutud maksimaalsete vahendite esitamise protsess ja sisu ei ole selge.** 2017. a
riigieelarve muutmise seletuskirja järgi oli kululagi riigieelarve seaduse mõttes rida rahastamiskavast
ja tähendas valitsemisala piirmääraga vahendeid. Mõiste kaotati seadusest, selle asemel tuli
eelarvestrateegias esitada tulemusvaldkondadele kavandatud maksimaalsete vahendite mahtusid
ministeeriumide valitsemisaladele (RES § 25^1 lg 3 p 7). On jäänud ebaselgeks, kas maksimaalsed
vahendid sisaldavad käibemaksu, kas kehtivad investeeringute kohta, kas kehtivad põhiseaduslikele
institutsioonidele jms.

**Toetuste andmise põhimõtted, sh eelarvesse planeerimise ajastus vajavad ülevaatamist**. Riigieelarve
seaduse järgi kehtestab minister tingimused ja korra valitsemisala vahendite arvelt riigisisese
toetusprogrammi elluviimiseks ja vahendite kasutamiseks (RES § 53^1 lg 1). Toetuste tingimuste
määramine, taotlusvoorude avamise periood, toetuse otsustamise aeg jm tegurid pikendavad aega,
mil toetust saab kasutama hakata. Toetuse rahastamisotsuse ja raamatupidamisliku tekkepõhise
kajastamise nihe võib olla mitu aastat. Praegu planeeritakse toetus eelarvesse pigem otsuse järgi, kuid
eelarve täitmist kajastatakse raamatupidamislike tegelike kulude järgi, seega eelarvesse planeeritu ei
vasta eelarve täitmisele.

Erasektorile riigieelarvest toetusena antavad vahendid võivad potentsiaalselt olla riigiabi. Praeguses
protsessis on juhtumeid, kus on tehtud otsus eelarvest raha eraldamise kohta toetusena ja alles
seejärel käsitletakse riigiabiga seonduvat ja protsessid pikenevad veelgi. Riigiabi andmisel kehtivad EL
riigiabi reeglid. Teatud suuremahuliste toetuste puhul on vajalik enne riigiabi andmist (otsuse
tegemist) taotleda ja saada Euroopa Komisjonilt riigiabi andmise luba. Riigiabi loa taotlemise

(^11) Riigi 2021. aasta raamatupidamise aastaaruande õigsus ja tehingute seaduslikus (eelnõu, AK), Riigikontroll


miinimumaeg on kuus kuud ja nt 2024. aasta eelarvesse toetuse planeerimiseks peab riigiabi taotlus
olema esitatud hiljemalt 3 0 .1 1 .2022.

**Ühtse, kokkulepitud arusaamise puudumine avaliku sektori investeeringust ei võimalda efektiivset
kommunikatsiooni ja tekitab segadust ettevalmistamisel, eelarvestamisel, elluviimisel ja
monitoorimisel**.
**Investeeringute eelarvestamisel puudub väljakujunenud süsteem** , **mis hoiaks optimaalsena riigi
koguinvesteeringute kogumahtu, selle jaotumist valdkondade vahel.** Süsteem peaks toetama
kontratsüklilist eelarvestamist ja riigi katusstrateegiate saavutamist. Avaliku sektori investeeringute ja
nende juhtimise korraldamise hindamiseks koostati Rahandusministeeriumis 2021. aastal
tõhustamiskava. Kõige üldisemalt võetakse tõhustamiskavas probleemid kokku hinnanguga, et:
 Puudub pikaajaline investeeringute kava, mis toetaks ja oleks seotud riigi strateegiliste
plaanidega (Eesti 2035, välisvahendite perioodid, üleriigiline planeering jne).
 Puudub keskne ülevaade investeeringuprojektidest, nende kogumaksumusest ja
tähtaegadest, eriti eelarvestrateegia perioodi ületavate rahastuste puhul. Üldjuhul ka puudub
info investeeringu järgsetest ülalpidamiskuludest.
 Riigieelarves ja riigieelarvestrateegias puudub loend olulistest investeeringuprojektidest koos
projekti iseloomustava informatsiooniga (eesmärk, seotus riigi strateegiliste dokumentidega,
tähtajad, kogueelarve sh ülalpidamiskulud jne).
Investeeringuprojektide loendi ja pikaajalise investeeringute kava puudumine raskendab oluliselt
proaktiivset ja sujuvat muutuste juhtimist. Lisaks on kava puudumine pärssinud riigi strateegiate
rakendamise planeerimist ja investeeringuportfelli juhtimist selliselt, et valitud projektide koosseis
pakuks tervikuna suurimat väärtust piiratud ressursside tingimustes.^12

**Koos eelarvestamise arvestusprintsiibi ülevaatamisega tuleb hinnata ka investeeringute
eelarvestamise põhimõtet,** sest investeering ühe põhivara objekti soetamiseks võib kesta üle
eelarveaasta. Oluline on selgus, kas eelarvega kinnitatakse investeeringute iga-aastast rahastamist
(kassapõhised väljamaksed) või varem soetatud põhivara kuludesse kandmist nende kasuliku tööea
jooksul (tekkepõhine kulum ehk amortisatsioon) või põhivarade maksumust nende valmimishetkel
(arvelevõtmine raamatupidamises).

_1.2.2 Ebaselgus majandustegevusest saadavate tulude planeerimises ja kasutamises_
**Majandustegevusest saadava tulu (omatulu) planeerimise praktika on ebaühtlane, osa omatulu on
olemuselt lõivudega sarnased.** Osakondadel ja valitsemisaladel on erinev arusaam, mis on omatulu ja
lõivu vahe juriidiliselt, finantsiliselt ja sisuliselt ning ühtlustavaid põhimõtteid või regulatsiooni on raske
leida. Tuleb ette olukordi, kus riigifunktsioonide täitmine jääb tagaplaanile ja eelisarendatakse tasulist
teenust või tellimustööde valdkonda. Ei ole üheselt selge kas ja kuidas peab enne omatulu teenimist
olema koostatud **konkurentsi analüüs** ja pidev seire turuolukorra muutumisest omatulu teenimise
ajal.

**Pole lõpuni kokku lepitud, kas ja kuidas peaksid toimuma avaliku sektori sisesed tehingud** , mis
täpsustavad tellija ja täitja rolli või tuleks kogu teenuse osutamiseks vajaminev summa eraldada kohe
riigieelarvega täitja eelarvesse.

**Omatulu kasutamise põhimõtted ei ole kokku lepitud**. Probleeme on tekkinud **omatulude ja nende
arvelt tehtavate kulude periodiseerimisega** ehk eelarvesse planeerimisega. Kulud või investeeringud,
mida tehakse omatulude arvelt, klassifitseeruvad tuludest sõltuvateks vahenditeks (RES § 32 lg 2).
Selliseid kulusid ja investeeringuid saab teha juhul, kui tulu on tekkinud (RES § 53 lg 5). Praktikas ei satu
need alati samasse eelarveaastasse, mis tekitab segadust nende üle arvestuse pidamisel. Vahel võib

(^12) Tõhustamiskava, märts 202 1


olla ka teistpidi, st tulude teenimiseks tuleb enne teha kulusid, kuid õiguslikku regulatsiooni selliseks
juhuks ei ole ette nähtud.

**Samuti ei ole selge, millisel juhul ja millistel tingimustel võib müüdava vara eest laekuvaid vahendeid
kasutada uue vara soetamiseks või rentimiseks.**

_1.2.3 Sisend kohaliku omavalitsuse (KOV) eelarve koostamiseks on hiline, riiklike ülesannete_

_rahastamise alus on ebaselge_
**KOVi tasandus- ja toetusfondi toetuste jaotuspõhimõtted muutuvad sageli, KOV ei saa õigeaegselt
sisendeid oma eelarve ettevalmistamiseks.**

**Otsused, millega riigieelarve protsessis muudetakse järgmise aasta toetusfondi toetuste
jaotuspõhimõtteid raskendavad KOVi jaoks järgneva aasta eelarve planeerimist, seades KOVi liigselt
sõltuvusse keskvalitsuse otsustest ja piirates iseseisvaid eelarvevalikuid**. Põhiseadusest (PS § 154, §
157) ja õiguspärase ootuse põhimõttest tulenevalt eeldatakse omavalitsuslike ülesannete täitmiseks
stabiilset rahastamissüsteemi. KOV peaks olema kaitstud omavalitsuslike ülesannete rahastamist
reguleerivate õigusaktide ootamatu ja olulise muutmise eest liiga lühikese etteteatamise tähtajaga.
KOVi iseseisva eelarve põhimõte tähendab, et kõik järgmise aasta finantseerimise muudatused peaksid
olema vastu võetud sellise ajavaruga, et KOV saaks nendega arvestada uue aasta eelarve eelnõu
koostamisel. KOVi eelarve eelnõu tuleb volikogule esitada hiljemalt üks kuu enne eelarveaasta algust
(KOFS § 22 lg 3)^13.

**Riigieelarve seaduse § 48 lg 3 nõuetele ei vasta haridustoetus, lasteaedade õpetajate palgatoetus ja
teehoiu toetus**. Riigieelarve seaduse 2014. a kehtima hakanud uues redaktsioonis nähti ette, et KOV
tasandusfondi (§ 47 lg 1) ja toetusfondi (§ 48 lg 3) kui toetuste eraldamise arvnäitajad ja nende
vahelised seosed tuleb kavandada valdkondlikes seadustes ja arvnäitajate väärtused iga-aastases
riigieelarves. See tagab esiteks KOVi rahastamissüsteemi muutmisel laiema poliitilise kandepinna, sest
vähendab KOVi sõltuvust valitsuse ühekordsetest otsustest^14. Teiseks rahastamise ulatuse määramine
seadusega tagab rahastamissüsteemi suurema stabiilsuse ja etteaimatavuse. Kuna KOVi tasandusfondi
ja toetusfondi toetuste jaotuspõhimõtteid muudetakse peaaegu igal aastal ning detsentraliseerimise
protsessist tulenevalt kavandatakse tulevikus toetusfondi vahendid üle tõsta tulubaasi (jaotatuna
tulumaksu ja tasandusfondi kaudu), ei ole otstarbekas jaotuspõhimõtete muutmise tõttu pidevalt
seaduse muudatusi menetleda.

**KOVil ei ole võimalust veenduda, kas riik hüvitab kõik riikliku ülesande täitmise kulud.
Täpsustamist vajavad riiklike ülesannete rahastamise alused.** Seadusega KOVile pandud riiklike
kohustustega seotud kulud tuleb katta riigieelarvest (PS § 154). Ülesanne on riiklik juhul, kui KOVil ei
ole ülesande täitmiseks kaalutlusõigust ning ülesannet peab täitma lisaks oma KOVi elanike ka teise
KOVi elanike huvides. Riigikohus osundas 16.03.2010 lahendis nr 3- 4 - 1 - 8 - 09, et riigieelarves tuleb
eristada KOVile riiklike ülesannete täitmiseks ette nähtud vahendid omavalitsuslike ülesannete
täitmise vahenditest. Riigi vastutus on luua rahastamissüsteem, et KOV saaks veenduda, kas riiklike
ülesannete täitmise kõik kulud hüvitatakse. Riikliku ülesande finantseerimise ulatust mõjutab ülesande
täitmise ühe ühiku ajakulu, mis ei ole üheski õigusaktis määratletud. Samuti ei tulene ühestki
õigusaktist, millised kulud võetakse hüvitamisel aluseks. Kulude hüvitamise aluseks olevate juhtumite
arv ei ole teada sel ajal, kui riigieelarve eelnõu esitatakse Riigikogusse. Seaduses puudub reegel selle
kohta, kui juhtumite arvu kasvamise tõttu ei piisa riigieelarves ette nähtud vahenditest riigieelarves
ette nähtud kõigi hüvitiste väljamaksmiseks.

(^13) Kohaliku omavalitsuse üksuse finantsjuhtimise seadus
(^14) Riigikohtu 16. 03.2010 lahend nr 3 - 4 - 1 - 8 - 09 osundas, et kui KOVid on liigses sõltuvuses valitsuse otsustest, on
kahtluse all KOVi iseseisva eelarve põhimõte.


_1.2. 4 Põhiseaduslike institutsioonide võimalused eelarve koostamise läbirääkimistel on piiratud_

**Võrreldes täitevvõimu asutustega on põhiseaduslikel institutsioonidel vähem võimalusi olla
kaasatud oma eelarve lõppotsuste juures** (nt puudub võimalus osaleda riigi eelarvestrateegia ja
riigieelarve aruteludel valitsuses). Riigikogu, Vabariigi Presidendi, Vabariigi Valitsuse ja kohtute tegevus
on korraldatud võimude lahususe ja tasakaalustatuse põhimõttel (PS § 4), kuid riigieelarve seadust
kohaldatakse põhiseaduslikele institutsioonidele ja nende haldusala asutustele samamoodi nagu
ministeeriumile, ministeeriumi valitsemisalale ja riigiasutusele, kui riigieelarve seaduses ei ole
sätestatud teisti (RES § 3 lg 2).

**On juriidiliselt tõlgendatav, kas põhiseaduslikele institutsioonidele kohaldub maksimaalsete
vahendite esitamise säte.** Riigieelarve koostamise aluseks on eelarvestrateegia (RES § 34).
Eelarvestrateegias tuleb esitada maksimaalsete vahendite maht tulemusvaldkondadele (RES § 25¹ lg 3
p 7). Põhiseaduslikud institutsioonid ei ole kohustatud koostama strateegilisi arengudokumente (RES
§ 19 lg 7), seega on põhiseaduslikud institutsioonid oma liigenduse puhul vabad valima, kas teha seda
tegevuspõhiselt või majandusliku sisu järgi (RES § 26 lg 6, § 31 lg 1). Seadust luues on
Rahandusministeerium siiski soovinud, et maksimaalsed vahendid rakenduksid ka põhiseaduslikele
institutsioonidele.

**Eelarve koostamiseks vajalikku infot kogutakse ühetaoliselt** - **infosüsteemi sisestatakse
eelarvestrateegias ettenähtud eelarve maht.** Mahu ületamiseks esitatakse lisataotlused. Riigieelarve
koostamisel läbirääkimiste protsessi ette nähtud ei ole^15. Eelarvestrateegias (RES § 25^1 lg 3 p 12)
esitatakse muudatused või erimeelsused, mis on tekkinud põhiseaduslike institutsioonide
eelarvetaotluste ja Vabariigi Valitsuses tehtud otsuste vahel, st esitatud taotluste ja riigieelarve
eelnõus olevate muutuste või erisuste leidmiseks tuleb lisaks riigieelarve seletuskirjale vaadata
eelarvestrateegiat.

_1.2. 5 Eelarveprotsessi reguleerivad õigusaktid ei kata sisulist vajadust, riigieelarve seletuskirja erisus ei
ole reguleeritud_

**Eelarveprotsessi reguleerivate õigusaktide sisuline hierarhia on muutunud ebaloogiliseks.
Seadus (RES § 33**^1 **lg 5) on delegeerinud eelarvestrateegia ja riigieelarve tingimuste ja korra** (RES-RE
määrus) **kehtestamise Vabariigi Valitsusele.** RES-RE määruse koostamisel 2019. aastal tõdes töörühm,
et Vabariigi Valitsuse määrus on otsustustasemelt liiga üldine dokument ja sellega ei saa anda täpseid
juhiseid ministeeriumi valitsemisaladele eelarve koostamiseks. Sellest tulenevalt delegeeriti
täpsustavate juhiste esitamine Rahandusministeeriumile (RES-RE määrus § 18). Pikaajalises
perspektiivis on vajadus püsiva ning senisest detailsema protsessi järele, mida vajadusel täpsustatakse
juhendites.

**Ühtlased ja läbivad arvestuspõhimõtted ning mõisted, mis mõjutavad seaduse ja valitsuse tasemel
seatud protsesside täitmist, peaksid olema kirjeldatud vastava taseme õigusaktis.** Praegu kehtestab
rahandusminister (RES § 29) ühe õigusaktiga („Eelarveklassifikaator“) eelarvestamise, finantsjuhtimise
ja strateegilise planeerimise mõisted ja arvestuspõhimõtted, mida kasutatakse seaduse ja Vabariigi
Valitsuse määruse rakendamisel.

**Riigieelarve seadus ei näe ette erisusi riigieelarve seletuskirjale.
Riigieelarve seletuskirja soovitakse käsitleda siduvana.** Vastavalt õigusaktidele (Riigikogu kodu- ja
töökorraseadus, HÕNTE^16 ) tuleb riigieelarve eelnõu juurde koostada seletuskiri. Seaduseelnõu
seletuskirjal ei ole õiguslikku tähendust, kuid see aitab selgitada sätte sisu. Riigieelarve seletuskirja ei

(^15) RES § 36 “Eelarveläbirääkimised” on kehtetu alates 01.01.
(^16) Hea õigusloome ja normitehnika eeskiri https://www.riigiteataja.ee/akt/


ole mõistlik koostada HÕNTEs seletuskirjale ette nähtud normide põhjal, sest ei ole võimalik hinnata
mõjusid, eelnõu rakendamisega kaasnevaid tulusid ja kulusid jms aspekte selliselt nagu HÕNTE ette
näeb. Kuna riigieelarve ei ole väga detailne, siis detailsemad rahastamise kavatsused on toodud
seletuskirjas. Probleemid on tekkinud tõlgendamisega juhul, **kui riigieelarve ülesehitus** (riigieelarve
rida, nt programmi tegevuse maksumus) **ei muutu, siis kas ja kuidas võib seletuskirjas toodust kõrvale
kalduda.** On vaja kokku leppida, kas see jääb ministri vastutada või tuleks erineva kasutuse loa
küsimiseks Riigikogusse (nt Rahanduskomisjoni) minna.

_1.2. 6 Riigieelarve ei ole avalikkusele arusaadav_

**Puudub avalik info selle kohta, milliste taotlustega on või ei ole eelarve koostamisel arvestatud.**
Avatud ühiskonna põhimõtetele rajatud riigis juhib avalikkus tähelepanu lisaks õiguslikele ka
riigieelarvega seotud eetilistele küsitavustele. Näiteks ei ole valijatel võimalik kontrollida
valimislubaduste täitmist, kui eelarve järelkontroll on selle üldistusastme tõttu teostamatu.
Järelkontroll on aga oluline selleks, et tagada demokraatlikus valimisprotsessis võimalikult
informeeritud tasemel otsuste tegemine^17.

**Puudub kodanikele arusaadav kokkuvõte vastuvõetud eelarvest**. Mitmed riigid koostavad
riigieelarvest kodanikele mõeldud kokkuvõtte. Selget ja lihtsat kodanikele arusaadavat kokkuvõtet
riigieelarvest peetakse riigi tulemusliku finantsjuhtimise kriteeriumiks ka rahvusvahelises PEFA
metoodikas. Eestis ei koostata riigieelarve kohta ülevaatliku kokkuvõtet, mis aitaks kodanikel mõista
riigieelarve seaduses ja seletuskirjas esitatud sisu. Kodanikel peaks olema lihtne võimalus aru saada
sellest, kuidas riigi raha hallatakse ja kuidas riigieelarve nende elu mõjutab.

_1.2. 7 Osapoolte rollid eelarveprotsessis on ebaselged või tasakaalustamata_

**Riigikogu ja Vabariigi Valitsuse roll eelarveprotsessis on tasakaalustamata.**

**Kui Riigikogu ei määra seaduses kulutuste sihtotstarvet, siis pole võimalik hiljem ka raha kasutamist
kontrollida** Riigikogu on heaks kiitnud Eesti 203518 üldosa, mida viiakse ellu eelkõige valdkonna
arengukavade ja programmide kaudu. Valdkonna arengukavad kinnitab Vabariigi Valitsus, need
esitatakse Riigikogule arutamiseks, kuid otsuseid ei tehta. Riigi eelarvestrateegia kinnitab Vabariigi
Valitsus ning esitab Riigikogule hiljemalt kolm kuud enne eelarveaasta algust (RES § 34^1 ). Riigikogu
riigieelarve kontrolli erikomisjon^19 on märkinud, et aastane riigieelarve on riigi nelja aasta
eelarvestrateegia elluviimise kava, kuid eelarvestrateegia koostamises ei räägi Riigikogu kaasa.

**Põhiseaduse mõttes ei pruugi olla piisav, kui Riigikogu roll piirdub ainult informatsiooni saamisega**^20**.**
Riigikogul peab olema võimalus veenduda, milliste kulutuste tegemiseks ja mis eesmärgil ta annab
Vabariigi Valitsusele volituse raha kasutada, vajaduse korral esitatud eelarve eelnõu enne vastuvõtmist
korrigeerida ning hiljem ka raha kasutamist kontrollida. Õiguskantsler on 2021. aasta riigieelarve kohta
märkinud, et Riigikogu liikmed ei saa kulude jaotust programmide piires muuta, sest programmide sisu
määratakse dokumendis, mille koostamisel Riigikogu kaasa ei räägi. Programmi kinnitab minister (RES
§ 20 lg 4). Tihtipeale ei ole parlamendil piisavalt selget ülevaadet selle kohta, mida on tegelikult kavas
ühe või teise programmi all ette võtta, sest teave on laiali mitmes dokumendis (arengukava, seletuskiri,
eelarvestrateegia), mida on omavahel keeruline kokku viia, teave on kajastatud ebapiisavalt või on

(^17) Õiguskantsleri 13.05.2021 kiri ”Otsustusõigus eelarve üle”
(^18) Riigi pikaajalise arengustrateegia “Eesti 2035 ” heakskiitmine https://www.riigiteataja.ee/akt/
(^19) „Fiskaalpoliitika paradigma võimalikest muutustest Eesti parlamentaarses süsteemis“, Riigieelarve kontrolli erikomisjon,
2016
(^20) Õiguskantsleri 13.05.2021 kiri ”Otsustusõigus eelarve üle”


konkreetne kulude jaotus veel otsustamata, kuna kulud liigendab minister pärast konkreetse aasta
riigieelarve seaduse vastuvõtmist^21.

Riigikontrolli hinnangul^22 on ebaselge, milliste tingimuste või **eelarvenõukogu** arvamuse korral peab
Vabariigi Valitsus ja/või Rahandusministeerium kujundama arvamuse kohta seisukoha.

**Erinev käsitlus kohustuste võtmise kohta tekitab segadust, otsustuspädevus kohustuste võtmisel
vajab täpsustamist.
Kohustuste võtmise õiguse (RES § 60 lg 1, 4, 5) ebamäärase sõnastuse tõlgendamine tekitab
eriarvamusi.** Riigieelarve seaduses ei ole defineeritud mõistet „kohustuste võtmine“. RES § 60 lõiked
4 ja 5 sätestavad:
(4) Minister võib ministeeriumi valitsemisala riigiasutustel lubada võtta **rahalisi kohustusi**
eelseisvateks eelarveaastateks tingimusel, et ühelgi eelseisval eelarveaastal ei ületa nende
ministeeriumi valitsemisala **täidetavate rahaliste kohustuste maht** 50 protsenti ministeeriumi
valitsemisala vastava eelseisva eelarveaasta rahastamiskava piirmääraga vahenditest.
(5) Valdkonna eest vastutava ministri ettepanekul võib Vabariigi Valitsus suurendada
ministeeriumi valitsemisala eelseisva eelarveaasta **rahaliste kohustuste võtmise** maksimaalset
määra, mis on sätestatud käesoleva paragrahvi lõikes 4, kuid mitte rohkem kui 80 protsendini
ministeeriumi valitsemisala **vastava eelseisva eelarveaasta rahastamiskava** piirmääraga
vahenditest. Riigieelarvega võib Vabariigi Valitsusele anda õiguse lubada ministeeriumi
valitsemisalale **rahaliste kohustuste võtmist** käesolevas lõikes sätestatust suuremas mahus.
Praktikas on leitud, et kohustuste võtmine võib tähendada kas arve esitamist (raamatupidamislik
tähendus) või lepingu sõlmimist (võlaõiguslik tähendus). Eelarve mõistest on oluline kohustuse
tekkimise moment (et tekkepõhiselt oleks kohustus kajastatud vastava aasta riigieelarves), kuid
raamatupidamislikult ja võlaõiguslikult on see moment erinev.

Riigiasutused ei tohi võtta riigile võlakohustusi, anda riigigarantiid või muud tagatist, anda laenu, teha
annetusi, omandada finantsvara, teha tehinguid kapitalirendi tingimustel (RES § 60 lg 2), v.a kui
riigieelarvega ei ole selleks luba antud (RES § 60 lg 2). Seega võib järeldada, et kohustuste võtmise all
(RES § 60 lg 4) on silmas peetud pigem igapäevaelu toiminguid (algne riigieelarve muutmise seletuskiri
(513SE^23 ) nimetab siin näitena rendilepinguid, kodanikuühendustega sõlmitavaid tegevustoetuse
lepinguid, tarkvarahoolduslepinguid jm pikaajalise mõjuga majanduslepinguid, mis suurendavad
asutuse väljaminekuid järgmistel eelarveaastatel), mitte suuri strateegilisi oste.

**Vabariigi Valitsusel ja Riigikogul on ajaliselt piiratumad õigused kohustuste võtmiseks kui ministril.**
Eelarve mõistes on kohustuste võtmise ajaraam erinev. Minister võib võtta kohustusi eelseisvateks
aastateks (st mitmeks järgnevaks aastaks), Vabariigi Valitsus ja Riigikogu võivad lubatud kohustuste
piirmäära suurendada vaid eelseisvaks aastaks. Võetavate kohustuste piirmäära arvestuse alusena on
kirjeldatud valitsemisala vastava eelseisva eelarveaasta rahastamiskava piirmääraga vahendeid, vt
eespool RES § 60 lg 4 ja 5. Samas võivad teatud juhtudel kohustused olla ka piirmäärata vahenditele
(nt välisvahendite projektid).

**Riigikogu liikmel ei ole terviklikku infot eelarveaastal kasutada olevate vahendite mahtude kohta,
sest Riigikogus vastuvõetud riigieelarve ei sisalda kõiki tulusid ja kulusid, mida eelarveaastal
kasutatakse.** Riigieelarve vastuvõtmisega annab seadusandlik võim täidesaatvale võimule loa riigi raha

(^21) Õiguskantsleri 13.05.2021 kiri ”Otsustusõigus eelarve üle”
(^22) Riigikontroll, Ülevaade rahandusprognoosi ja -seirega seotud riskidest riigi eelarvepoliitikas, 2021
(^23) Riigieelarve seadus 513 SE, algatamine, seletuskiri https://www.riigikogu.ee/tegevus/eelnoud/eelnou/1ee475fd-4e39-
47a8-b9c8- 9 5288c8b92fe


kulutamiseks ja kontrollib seeläbi valitsuse tegevust ning seab sellele piirid. Riigieelarvet võib käsitada
riigi majandusplaanina eelolevaks aastaks, samuti parlamendi iga-aastase usaldusavaldusena
valitsusele ja tema kavatsetavale poliitikale^24. Riigieelarves planeeritavad tulud ja kulud peavad
võimalikult täpselt vastama tegelikkusele (tõepärasuse põhimõte). Vastasel juhul tekiks valitsusel
eelarve täitmisega tõsiseid raskusi ning ta oleks sunnitud pidevalt algatama Riigikogus lisaeelarveid või
eelarve muutmise seadusi^25.

**Eelmisel eelarveaastal kasutamata jäänud vahendid ei sisaldu järgmise aasta eelarves.** Riigieelarvega
kinnitatakse kõik eelarveaasta tulud ja kulud (PS § 115). Riigieelarve seadusega (§ 59^1 ) on lubatud
riigieelarve vahendite kasutamist pikendada ühe eelarveaasta võrra (st üle kanda järgmisesse
eelarveaastasse). Samas ei ole lubatud järgmisesse eelarveaastasse ülekantud summade võrra
riigieelarvet muuta, sest muutuks vahendite kogumaht (RES § 43), vaid tuleks algatada lisaeelarve
eelnõu (RES § 44). Praeguse praktika järgi ei algatata ülekantud vahendite kasutamiseks lisaeelarve
protsessi, sest otsused on Riigikogus ühel korral juba tehtud, protsess on pikaajaline, aja- ja
töömahukas kõikidele osapooltele. Seega ei kajasta riigieelarve eelarveaastas tegelikult kasutada
olevate vahendite mahtu^26. Selgem ülevaade on vajalik, sest eelarveaastaks planeeritud oluliste
tegevuste edasilükkumine võib mõjutada järgmiseks eelarveaastaks planeeritud tegevuste elluviimist.
See võib kaasa tuua olukorra, kus jätkutegevused pärsivad jooksvaks eelarveaastaks planeeritud
tegevuste elluviimist ja eelarve ei vasta tegevustele.

**Tegelikult kasutada olevate vahendite mahtu mõjutavad ka tuludest sõltuvad vahendid.** Tuludest
sõltuvate vahendite arvelt võetavate kohustuste suurusele riigieelarvega piiranguid ei kehtestata (RES
§ 32 lg 1), samas on riigiasutusel lubatud kohustusi võtta ainult siis, kui talle on riigieelarves või selle
alusel kinnitatud eelarves kohustuste täitmiseks vahendid ette nähtud (RES § 60 lg 1). Praktikas on neid
sätteid tõlgendatud selliselt, et eelarvesse tuleks igaks juhuks mingi summa planeerida, mida
eelarveaastal saaks tulude tekkimise mahus kasutada. **Välistoetuste** puhul on eriti toetusperioodi
alguses keeruline planeerida optimaalseid tegelikke tulusid, kulusid ja investeeringuid ning eelarve
täitmine erineb oluliselt eelarvesse kinnitatust. Euroopa struktuurifondi (SF) perioodi 2014– 2020
toetustest kasutati riigieelarvesse planeeritud vahendite mahust üle poole esmakordselt alles
kolmandal aastal. Praeguse käsitluse järgi tuleks **välistoetuste tegeliku mahu täpsustamiseks
eelarveaasta kestel algatada lisaeelarve eelnõu,** sest riigieelarve muutmise seaduse eelnõu võib
algatada ainult siis, kui riigieelarve vahendite mahtu ei muudeta (RES § 43 lg 1).

**Ei ole selge, millisel eesmärgil Vabariigi Valitsus liigendab täiendavalt juba Riigikogus vastuvõetud
eelarvet (sh ministeeriumi valitsemisala investeeringuid kinnisasjadesse objektide kaupa).** Vabariigi
Valitsusel on kohustus kinnitada riigieelarves märgitud ministeeriumi valitsemisala **investeeringud
kinnisasjadesse objektide** kaupa (RES § 31 lg 1). On vaja analüüsida, kas Vabariigi Valitsusele pandud
kohtustus on jätkuvalt asjakohane.
Probleemi püstitus hõlmab kahte teemat: definitsioon ja kinnitamise vajadus.
 Kinnisasja **objekti mõiste** ei ole üheselt defineeritud. Üldjuhul viiakse investeeringuid ellu
projektide kaudu. Oluline on tagada, et investeeringu objektiks olev projekt oleks terviklik, st
hõlmaks kõiki põhieesmärgi saavutamiseks vajalikke alaprojekte, nt uue kooli rajamine peaks
olema terviklik projekt, mis koosneb mitmest alaprojektist (sh hoone soetus, mööbli soetus,
laboriseadmete soetus, IT vahendite soetus jne). Projektide terviklik planeerimine ja
eelarvestamine maandab praktikas realiseerunud riske, kus raha eraldatakse vaid hoone
soetuseks, kuid mitte mööbli või IT soetuseks. Lisaks on probleem, et palju analoogseid

(^24) Põhiseaduse kommenteeritud väljaanne 2017 (2020) lk 763 (821) p 2
(^25) Põhiseaduse kommenteeritud väljaanne 2017 (2020) lk 766 (824) p 4.6 (p 9)
(^26) Eelarveaastal tegelikult kasutada olnud vahendite suurus ehk **lõplik eelarve** selgub riigieelarve täitmise aruandest


```
projekte on seotud EL toetustega ning projektist kui tervikust on võimalik abikõlblikult ja EL
toetuse kasutamise eesmärgil rahastada vaid osa.
 Riigieelarves liigendatakse üle 10 miljoni euro maksvad investeeringud objektide kaupa. Need
investeeringud võivad sisaldada ka kinnisasju.
```
_1.2. 8 Riigieelarve ülesehitus ei rahulda info- ega otsustusvajadust_
**Alates 2015. aastast on riigieelarve ülesehitust muudetud igal aastal, sh tulemusvaldkondade,
programmide, investeeringute, käibemaksukulude ja mitterahaliste kulude esitlusviisi.**

**Eelarve ülesehituse sage muutmine raskendab eelarvest arusaamist ja muudab keeruliseks andmete
võrdlemise.** 2017. aastal vastu võetud ja 2020. aasta eelarvele kehtima hakanud riigieelarve seadusega
tunnistati kehtetuks riigieelarve kohustuslik liigendus (RES § 30). Riigieelarve koostamisel võeti aluseks
§ 26 ja riigieelarve jaotati samaaegselt nii administratiivselt (põhiseaduslikud institutsioonid,
ministeeriumide valitsemisalad, Vabariigi Valitsus), majandusliku sisu järgi (tulud, kulud,
investeeringud, finantseerimistehingud) kui ka tegevuspõhiselt (tulemusvaldkond, programm). Selline
ülesehitus tõi kaasa vajaduse käibemaksukulu eristamiseks, sest tegevuspõhises käsitluses ei sisalda
teenuse maksumus käibemaksukulu. Ebaselgeks jäi investeeringute planeerimine tegevuspõhises
vaates, sest soetatavate põhivarade maksumused võivad jaguneda mitme teenuse, programmi
tegevuse või programmi vahel. 2022. aasta riigieelarve ülesehitus on tegevuspõhises vaates senistest
avaram, lisaks programmidele on esitatud programmide tegevuste kulud. 2021. aasta lõpus tehtud
riigieelarve seaduse muudatuse kohaselt ei kajastata riigieelarves investeeringuid enam
programmides, vaid valitsemisala tasandil koondreana. Läbipaistvuse suurendamiseks esitatakse 10
miljonit eurot või rohkem maksvad investeeringud eraldi ridadel. Riigieelarve detailsemaks muutmine
hõlbustas mõnevõrra riigieelarvest arusaamist, kuid läks vastuollu põhimõttega, et riigi vahendite
planeerimine peab olema seotud riigi eesmärkidega. Investeeringuid planeeritakse valdkonna
arengueesmärkide elluviimiseks, mistõttu tuleb otsustada, kas on vaja näidata seos millise
programmiga on investeering seotud ning millised on sellega kaasnevad kulud ja pikaajalised mõjud.
Riigieelarves jäävad investeeringute kogumaksumusest välja summad, mis antakse edasi
investeeringute tegemiseks (investeeringutoetused), mis kajastatakse kuludes.

**Ei ole leitud tasakaalu ega loodud püsiva iseloomuga lahendust riigieelarve otsustuspädevuse
(riigieelarve ülesehitus ja liigendus) ja eelarve paindliku kasutamise vahel**. Riigikogus vastu võetud ja
liigendatud eelarve kasutamisel on teatud juhtudel lubatud muuta eelarvet Riigikogu menetluseta^27.
Iga-aastase riigieelarvega selle kasutamise paindlikkuse reguleerimine ei ole hea praktika ja on vaja
leida püsiv lahendus.

**Riigieelarves kulude ja investeeringute esitamine miinusmärkidega tekitab probleeme eelarve
seletuskirjas ja eelarvestrateegias.** Tavapäraselt tähistatakse miinus- ja plussmärgiga muutusi (nt
eelarve tulude, kulude, investeeringute vähendamist miinusmärgiga või suurendamist plussmärgiga),
vastupidise loogika tõttu vead kerged tekkima. Alates aastast 2013 on riigieelarves esitatud kulusid,
investeeringuid ja finantseerimistegevuse väljaminekuid miinusmärgiga. Seadus ei reguleeri summade
esitlusviisi, selline muudatus kavandati finantsjuhtimise eeskirja koostamise raames, kuid eeskirja ei
kehtestatud. Eeskirja eelnõus põhjendati muudatuse sisseviimist vajadusega eristada riigieelarves
rahavooge^28. Otsene vajadus selliseks eristamiseks puudub, sest sissetulek ja väljaminek on arusaadav
kirje sisu järgi ning tehnilistes andmetes eelarve kontode järgi. Praktikas on selline esitlusviis osutunud

(^27) 2022. aasta riigieelarve seadus § 5, vt https://www.riigiteataja.ee/akt/116122021024?leiaKehtiv
(^28) Väljavõte 2012. a kavandatud eelarvestamise üldeeskirjast: „Eelarvestamisel planeeritakse summad vastavalt pluss või
miinus märgiga sõltuvalt sellest kuidas vastav kirje mõjutab rahavoogu e kassapõhist eelarvet. Kulud märgistatakse
miinusmärgiga (-) ja tulud plussmärgiga (+).


keeruliseks eriti lisaeelarve koostamisel, kus eelnõus esitletakse kulud miinusmärgiga, kuid
seletuskirjas, eelkõige tabelites tuleks kulude muutuste kirjeldamiseks appi võtta matemaatilisi
väljenduslaade, st kulude suurenemine kajastada „(+) –„ ja kulude vähenemine „(–) –“.

**Konsolideeritud riigieelarvest ei selgu, kui suures ulatuses katavad põhitegevuse**^29 **tulud
põhitegevuse kulusid või millised on investeeringute katteallikad** (nt põhitegevuse tulud, põhivarade
müügitulu, laenud vms). Konsolideeritud riigieelarve esitatakse nelja põhikirjena: tulud, kulud,
investeeringud ja finantseerimistehingud. Konsolideeritud riigieelarvest ei selgu, kui suur on
riigieelarve puudujääk ja kuidas see kaetakse. Tulude ja kulude negatiivse vahe ning investeeringute
katmiseks vajalik summa selgub riigi koondeelarvest ainult arvutuslikult, samas ei selgu katteallikas.
Näiteks juhul, kui on vaja võrrelda erinevate aastate tulude-kulude vahet, siis tuleb teada, et tulude
grupp sisaldab kõiki tululiike, sh varadest laekuvaid tulusid. Varadest laekuvad tulud ei ole tavaliselt
aastate kaupa lineaarsed ja neid maha arvestamata võib esitada eksitavat infot. Ülejääki/ puudujääki
käsitletakse põhjalikult eelarve seletuskirjas.

**Riigieelarvest ei ilmne, millises ulatuses finantseerib üht või teist programmi Euroopa Liit, millises
ulatuses finantseeritakse programmi Eesti maksurahaga ega seda, millises ulatuses on eelarve
muude seadustega ettenähtud kohustuste täitmiseks mõeldud.** Õiguskantsleri hinnangul ei ole
riigieelarve seaduses võimalik eristada, mil määral on tegemist seadusega kindlaks määratud, varem
võetud või rahvusvahelistest kohustustest tulenevate kuludega ja mil määral rahaga, mille otstarvet
on võimalik veel muuta (PS § 116)^30. Riigieelarves eristatakse ainult piirmääraga, st limiteeritud
vahendid (RES § 32 lg 4). Vabariigi Valitsusel on õigus muuta riigieelarves määratud välistoetuste ja
kaasrahastamisega seotud vahendite liigendust (RES § 56 lg 2 p 1). Riigieelarve praeguses ülesehituses
ei ole välistoetuste ja kaasrahastamisega seotud vahendid eristatavad, mistõttu ei ole viidatud säte
rakendatav. Andmete eristamine võib olla vajalik Riigikogus eelarve menetluses arusaamiseks, milliseid
eelarve muudatusi saab Riigikogu liige eelarvele esitada. Praegu on nimetatud andmed esitatud
riigieelarve seletuskirjas.

**KOVi rahastamine ei ole seotud tegevuspõhise eelarvega, mistõttu nende rahastamine ei ole seotud
üleriigiliste tulemusvaldkondade ja programmidega.** Riigieelarve kaudu antakse KOVile edasi
maksutulud ja valemipõhised toetused (tasandusfond ja toetusfond). Need on KOVi põhitulud, mis
aitavad kaasa omavalitsuslike ülesannetega seotud eesmärkide täitmisele. Näiteks haridusvaldkonna
üleriigiliste eesmärkide ja mõõdikute täitmisele aitavad kaasa ühtmoodi nii tulumaks, tasandusfond
kui ka haridustoetus, kuid KOVile edasiantavad maksutulud ja valemipõhised toetused (tasandusfond
ja toetusfond) on riigieelarve struktuuris esitatud eraldi osas „Vabariigi Valitsus“ ja nende suhtes ei
rakendata tegevuspõhise eelarvestamise põhimõtteid (programmid, tegevused, mõõdikud koos
sihttasemetega).

(^29) Põhitegevuse all peetakse VTKs silmas selliseid tulusid ja kulusid, mis ei ole seotud investeeringutega ega
finantseerimistegevusega. Jaotus võimaldab eristada perioodi tulusid ja kulusid ühekordsetest tehingutest.
(^30) Õiguskantsleri 13.05.2021 kiri „Otsustusõigus eelarve üle“


1.3 Eelarve- ja finantsdistsipliini tagamine ning finantsriskide juhtimine ei ole finantsjuhtimise
protsessis terviklikult lahendatud

_1.3.1 Finantsriskide juhtimine vajab parendamist ja moderniseerimist_
**Täpsem tulude ja kulude prognoosimine aitab kokku hoida finantskuludelt – laenu tuleb võtta siis ja
nii vähe kui vaja, et hoida kokku laenuintressidelt.** Rahandusministeeriumi ülesanne on tagada, et
Eesti täidaks stabiilsuse ja kasvu pakti nõudeid, sh nominaalne eelarvepuudujääk ei ületaks 3% SKPst.
Selleks, et täpsemalt planeerida riigile võlakohustuste võtmise vajadusi ja ennetada eelarveriske, on
vaja **kvaliteetset prognoosi riigi jooksva aasta eelarve täitmisele tekke- ja kassapõhiselt**. Selliselt on
võimalik aegsasti ennetada eelarveriskide realiseerumist ja juhtida riigieelarve sujuvat täitmist.

Riigi rahavoogude juhtimine tugineb majandus- ja rahandusprognoosil – mida suurem on prognoosi
viga, seda suurem on finantskulu riigile. Prognoositäpsust püütakse erinevate ökonomeetriliste
mudelite ning ekspertteadmiste koosmõjus pidevalt suurendada, kuid koroonapandeemia algusest on
**rahavoogude planeerimise seisukohast tulude ja kulude täpne kuine prognoosimine olnud tõsine
väljakutse.** Eeltoodu viitab vajadusele võimalikult täpselt tuvastada tekke- ja kassapõhiste
prognooside erinevused ning luua koostöös valitsemisaladega mehhanism suuremate kõrvalekallete
tuvastamiseks eelarveaasta keskel. Teiste Euroopa riikide kogemused näitavad, et eelarve
aastasiseseks prognoosimiseks on vaja sisendit (suurematelt) asutustelt. Mitmed Euroopa riigid
koguvad asutustelt eelarveriskide juhtimiseks (sh defitsiidi suuruse kujunemise kontrollimiseks) ning
rahavoo- ja võlakohustuste juhtimiseks jooksva aasta tulude ja kulude kuiseid prognoose.

_1.3.2 Eelarvereeglid ei kata kriisidest ja majanduse jahenemisest tingitud vajadusi_

**Eelarvereeglite raamistik on välja töötatud COVID-kriisile eelnenud aastatel ja ei pruugi olla seetõttu
kooskõlas eelarvedistsipliini tagamise tegelike vajadustega suurte kriiside korral ja peale suuri kriise.**
Valitsussektori eelarvedistsipliini saavutamiseks kehtestatud eelarvereegleid on reguleeritud
riigieelarve seaduse 2. peatükis. Eelkõige on peatükk ehitatud üles vastama euroala riigile kohustuslike
stabiilsuse ja kasvu pakti (SGP) ning fiskaalleppe loogikale, aga peatüki mõte on tagada euroala riigile
vajalik eelarvedistsipliin. Riigieelarve seaduses §-s 9 on toodud vabastusklausel, mis lubab riigieelarve
koostamisel lükata edasi § 7 korrigeerimismehhanismi meetmete rakendamise ja § 8
kompenseerimismehhanismi ülejäägi planeerimise erakorraliste asjaolude tõttu vastavalt stabiilsuse
ja kasvu paktile.

Vabariigi Valitsus on SGP vabastusklausli kehtimise ajal COVID ja Ukraina kriisis vabastusklauslit alati
rakendanud kui euroala poolt antud võimalust sügavama eelarvedefitsiidi kavandamiseks järgmisel
eelarveaastal. Tuleb aga arvestada, et ajalooliselt on Eesti majandus olnud väga paindlik ja reageerinud
muutuvatele oludele nii negatiivses kui positiivses suunas oluliselt kiiremini kui suuremad euroala
riigid. Seetõttu võib ette kujutada olukordi, kus Eesti majanduse tsükliline olukord on juba oluliselt
parem ja/või Euroopa Komisjoni poolt Eestile tehtav riigipõhine soovitus näeb Eestile ette kesk-pika
eelarve-eesmärgini liikumisega alustamist hetkel, mil üle-Euroopaline SGP vabastusklausel on veel
kehtiv. Seetõttu väärib läbimõtlemist, kas **riigieelarve seaduses (RES § 9) viidatud erakorraliste
asjaolude hindamise protsess on piisav,** et tegemist oleks sisulise kaalutlusotsusega, mis väldiks
vabastusklausli liiga automaatset rakendamist ja tagaks Eesti majandusoludele vajaliku
eelarvedistsipliini.

Riigieelarve seaduse § 8 näeb ette valitsussektori kumulatiivse puudujäägi kompenseerimise vähemalt
0,5% võrra aastas kuni kumulatiivse struktuurse tasakaalu saavutamiseni. COVID ja Ukraina kriisi
tulemusel jõuab valitsussektori prognoositav kumulatiivne eelarvepuudujääk -18,6%-ni aastaks 2026.
Vastavalt kehtivale seadusele tooks see kaasa vajaduse kompenseerida tekkinud struktuurne
puudujääk järgneva _ca_ 40 aasta jooksul ehk aastani 2066, mis suure tõenäosusega ei ole kooskõlas
majanduse tsüklilise arengu ja sellest tuleneva eelarvepoliitilise impulsi vajadusega.


**Struktuurse eelarvetasakaalu reegli loogika ja riigieelarve ülejäägi stabiliseerimisreservi suunamise
vahel on võimalik vastuolu.** Riigieelarve seaduse § 71 lõike 2 punkt 2 ja raamatupidamise seaduse § 38
lõiked 7–10 reguleerivad riigi konsolideerimata rahavoolise ülejäägi arvestust ja selle jaotamist.
Riigikogu võib otsustada selle kandmise stabiliseerimisreservi, kui riigi majandusaasta
konsolideerimata tulem on positiivne ja korrigeeritud konsolideerimata rahavoog on ülejäägis.
Struktuurse eelarvetasakaalu reegli täitmise korral tekib üldjuhul majandustsükli kõrgfaasis
eelarveülejääk ning langusfaasis vastavalt puudujääk. Majanduse tsüklilisuse tõttu on need kõikumised
tavapärased ja riigil peab olema piisavalt paindlikkust eelarvepuudujäägi finantseerimiseks kogunenud
reservide arvel. Samas on stabiliseerimisreservi kasutamise tingimused piiratud ning kui näiteks kogu
tekkiv ülejääk sinna paigutada, **puudub erinevalt struktuurse tasakaalu reegli loogikast võimalus
reservi sujuvaks kasutusele võtuks majanduse jahenemise tingimustes**.

**Stabiliseerimisreservi olulisus ja vajadus on kahanenud.** Täiendava likviidsuspuhvri hoidmine
stabiliseerimisreservi näol on kulu. Stabiliseerimisreserv ei kasva oluliselt, kahanedes SKP suhtes.
Viimastel aastatel on sissemakseteks olnud ainult Eesti Panga iga-aastased kasumieraldised. Sama
trend jätkub prognoosi järgi ka järgnevatel aastatel ning stabiliseerimisreservi maht langeb 2026. aasta
lõpuks 1,1%-ni SKPst. 2021. aasta lõpu seisuga oli stabiliseerimisreservi maht 430 miljonit eurot. Kui
stabiliseerimisreservi saaks paindlikult kasutada riigi likviidsuse juhtimiseks, saak selle summa võrra
vähem laenata. Stabiliseerimisreservi tulusus 2021. aastal oli -0,61%, riigi võlaportfelli keskmine intress
oli 0,00%. See tähendab, et stabiliseerimisreservi hoidmise aastane kulu oli 2021. aastal umbes 2,
miljonit eurot. Intressitasemed muutuvad, kuid tõenäoliselt jääb laenamise ja stabiliseerimisreservi
investeerimise intresside vahe ka edaspidi samasse suurusjärku. Viimati kasutati stabiliseerimisreservi

2009. aasta kriisi ajal, kuid riigi võime võlakohustuste kaasamiseks on sellest ajast märgatavalt
paranenud.

_1.3.3 Finantsdistsipliini tagamise regulatsioon ei kata vajadusi_

**Riigieelarve täitmise kontrolli kohustus on hajunud**. Riigieelarve seaduse 7. peatüki „Riigiasutuste
finantsdistsipliini tagamine“ 1. jao nimetus on „Riigieelarve täitmise kontroll“, kuid riigieelarve täitmise
kontrolli kohustust ei ole nimetatud jaos õiguslikult reguleeritud. Rahandusministeerium jälgib
riigieelarve täitmist (RES § 75), samas on Rahandusministeeriumi õigused ja kohustused riigieelarve
täitmise jälgimisel on muutunud ebaselgeks. **Finantskontrollisüsteem** on asutuse
sisekontrollisüsteemi osa (RES § 76 lg 1) ja selle rakendamise ning tulemuslikkuse eest vastutab
riigiasutuse juht (RES § 76 lg 2). Rahandusministeeriumi roll riigiasutuste sisekontrolli ja siseaudiitori
kutsetegevuse korraldamisel on reguleeritud Vabariigi Valitsuse seadusega^31 (VVS § 92^3 ).
**Rahandusministeeriumi roll sisekontrolli juhtimisel ja siseauditi korraldamisel vajab kaasajastamist** ,
kuna see praktikas ei toimi, nt täidesaatva riigivõimu asutuste sisekontrollisüsteemi rakendamise
analüüsi (VVS § 92^3 lg 1 p 2 nõue) pole tehtud alates 2 016. aastast ja keskse analüüsi koostamise
aluseks olev aruanne (VVS § 92^2 lg 4 nõue) on kehtestatud vormile vaatamata väga erineva sisu ja
andmekvaliteediga. Järelevalve on reguleeritud, kuid vajab ülevaatamist.

Kokkuvõte probleemidest
Viimaste seaduse muudatuste ning reformide tulemusena on tekkinud mitmed tehnilised ja
metoodilised küsimused ja väljakutsed, mis on seotud:
 strateegilise juhtimisega, seatud eesmärkide ja rollide täitmisega;
 aastase riigieelarve ülesehitusega, eelarvestamise metoodikaga ja eelarveprotsessiga, sh eriti
seireprotsessiga;
 Riigikogu otsustusvõimaluse ja eelarve läbipaistvusega;
 erinevate tasandite õigusaktide ja nende alusel esitatavate juhistega.

(^31) Vabariigi Valitsuse seadus, https://www.riigiteataja.ee/akt/118062021011?leiaKehtiv



### 2. Sihtrühm

Sihtrühm, keda VTKga hõlmatud probleemid peamiselt mõjutavad, on riigieelarvelised asutused,
ministeeriumid, põhiseaduslikud institutsioonid (edaspidi riigiasutused^32 ), Vabariigi Valitsus ja
Riigikogu. 31. detsembri 2021 seisuga on Eestis 162 riigieelarvelist asutust, 11 ministeeriumit ja viis
põhiseaduslikku institutsiooni. VTKs esitatud probleemistik puudutab eeskätt
Rahandusministeeriumit, kelle põhiülesanne on mh riigi eelarvepoliitika kavandamine ja elluviimine.
Õigusnormide muudatuste abil on Rahandusministeeriumil võimalik oma põhiülesannete täitmist
tõhustada.

Lisaks eeltoodule kuuluvad sihtrühma ka kohalikud omavalitsused (79 tk), kelle rahastamine on seotud
riigieelarve regulatsiooniga.

Läbipaistvam riigieelarve ja avalikkusele suunatud riigieelarve kokkuvõte ( _citizens budget_ ) puudutab
ühiskonda laiemalt.

### 3. Eesmärk ja saavutatava olukorra kirjeldus

Eesmärk: riigieelarve planeerimise, täitmise, aruandluse ja hindamise põhimõtted, protsess ja
rollijaotus võimaldavad osapooltel ülesandeid ellu viia arusaadava ja läbipaistva eelarve kaudu.
Alameesmärgid on:
a) Strateegilise planeerimise raamistik on terviklik, kirjeldatud on strateegiadokumentide rollid
ja seosed. Aruandlus võimaldab eelarveprotsessis kasutada rohkem tulemusinfot ning
riigieelarve planeerimisel lähtuda strateegilistest eesmärkidest.
b) Riigi finantsjuhtimise süsteem on terviklik ja kvaliteetne. Süsteem on terviklik, kui
planeerimine, aruandlus ja kontroll on juhitud. Kvaliteetne finantsjuhtimine on mõõdetav
rahvusvaheliselt tunnustatud kriteeriumide järgi. Riigieelarve planeerimine on ladusalt
korraldatud, põhimõtted ja vastutus on kokku lepitud, osapooltele teada ning riigieelarves on
leitud tasakaal otsustuspädevuse ja paindlikkuse vahel.
c) Riigieelarve täitmine ja selle kontrollisüsteem on kirjeldatud ja reguleeritud terviklikult.
Rahavood ja finantsriskid on juhitud võimalikult säästlikult.

Koos riigieelarve seaduse muutmisega vaadatakse üle rakendusaktid ja juhised, mh eesmärgil, et
igaüks neist reguleeriks vajalikul tasemel vajalikku osa protsessist, need ei dubleeriks üksteist, samas
oleksid kõik osad kaetud.

(^32) VTK-s sisaldab mõiste „Riigiasutus“ ministeeriume ja nende hallatavaid asutusi (RES § 2 lg 2 p 1) koos põhiseaduslike
institutsioonide ja nende haldusala asutustega (RES § 2 lg 2 p 2). VTK-s on Vabariigi Valitsus ja Riigikogu eristatud seetõttu,
et täpsustada muudatuse mõju sihtrühmi (vt ptk 11).


## Hetkeolukord, uuringud, analüüsid

### 4. Kehtiv õigus, seotud strateegiad ja arengukavad

Põhiseaduses (PS § 117) nõutud **riigieelarve koostamise ja vastuvõtmise korra seadus** (RES ehk
praeguse nimetusega „Riigieelarve seadus“) on n-ö konstitutsiooniline seadus, mis tuleb vastu võtta
Riigikogu koosseisu häälteenamusega (PS § 104 p 11).

Praegu kehtiv riigieelarve seadus võeti vastu 19.02.2014, seadus jõustus 23.03.2014 (osaliselt
01.01.2015 ja 01.01.2017). Riigieelarve seaduse üksikuid paragrahve muudeti koroonapandeemia
eriolukorra tõttu (2020), eelarve detailsuse suurendamiseks (2021) ja seoses riigikaitse seaduse
muutmisega (2022).

VTKs käsitlevate probleemide seisukohast olulised muudatused olid tekkepõhisele eelarvele üleminek
(osa RESi 2014. a muudatusest, jõustus 2017) ja tegevuspõhisele eelarvele üleminek (2017, jõustus
2020 ). Kummalgi korral ei koostatud seaduse muutmiseks VTKd. Analüüsides viidatud
seadusemuudatuste seletuskirjadele võib öelda, et kõik esialgselt kavandatud muudatused siiski
seadusesse ei jõudnud või muudeti seaduse eelnõud lugemiste käigus selliselt, et kavandatud tervikut
ei ole võimalik efektiivselt rakendada.

**Eelarvestrateegia ja riigieelarve koostamise tingimused ja korra** kehtestab Vabariigi Valitsus (RES §
33 lg 5) määrusega^33 , mis seaduse varasemate redaktsioonide järgi oli rahandusministri kehtestatav
määrus.

**Eelarveklassifikaator** (RES § 29 lg 1) sisaldab vahendite detailset liigendust ning eelarvestamisel,
finantsjuhtimises ja strateegilises planeerimises kasutatavaid arvestuspõhimõtteid.
Eelarveklassifikaatori kehtestab Rahandusminister määrusega^34.

**Valdkonna arengukava ja programmi koostamise korra** kehtestab Vabariigi Valitsus (RES § 20 lg 5)
määrusega^35.

**Vabariigi Valitsuse reservi vahendite eraldamise ja kasutamise korra** kehtestab Vabariigi Valitsus
määrusega (RES § 58 lg 4)^36.

**Omandireformi reservfondist vahendite eraldamise ja kasutamise korra** kehtestab Vabariigi Valitsus
(Erastamist laekuva raha kasutamise seaduse § 7 lg 4)^37.

**Riigi rahavoo juhtimise ja stabiliseerimisreservi** haldamise põhimõtted kehtestab Vabariigi Valitsus
(RES § 66 lg 5, § 70 lg 5 ja § 72 lg 4).

**Eesti pikaajaline strateegia „Eesti 2035“**^38 seab riigivalitsemise pikaajaliseks sihiks: Eesti on
uuendusmeelne, usaldusväärne ja inimesekeskne riik. Riigi rahanduse kestlikkuse eesmärk on seatud
tulemusvaldkonnas “tõhus riik”, selleks et riigivalitsemine oleks tõhus ja elanikkonna vajadustega
arvestav. 2022 2025. aasta Riigi rahanduse programmis on kaardistatud tegevuseesmärk kvaliteetse
finantsjuhtimise tagamiseks välja töötada tulemusaruandluse- ja hindamise süsteem, mis koondab
endas senise eelarve kulude seire, valdkonna arengukavade tulemusaruandluse, Eesti 2035 pikaajalise
strateegia aruandluse, tõhustamiskavad, riigi majandusaasta koondaruande ja pikaajalise mõjude
hindamise.

(^33) Vabariigi Valitsuse 19.12.2019 määrus nr 112 „Riigi eelarvestrateegia, riigieelarve eelnõu ja tõhustamiskava koostamise ning riigieelarve
vahendite ülekandmise tingimused ja kord ning riigieelarve seadusest tulenevate aruannete esitamise kord“
(^34) Rahandusministri 27.12.2021 määrus nr 50 „Eelarveklassifikaator“
(^35) Vabariigi Valitsuse 19.12.2019 määrus nr 117 „Valdkonna arengukava ja programmi koostamise, elluviimise, aruandluse, hindamise ja
muutmise kord“
(^36) Vabariigi Valitsuse 31.07.2014 määrus nr 123 „Vabariigi Valitsuse reservist vahendite eraldamise ja eraldatud vahendite kasutamise kord“
(^37) Vabariigi Valitsuse 27.08.1996 määrus nr 221 „Vabariigi Valitsuse omandireformi reservfondist raha eraldamise ja kasutamise korra
kinnitamine“
(^38) Riigikogu 12.05.2021 otsus Riigi pikaajalise arengustrateegia „Eesti 2035“ heakskiitmine


### 5. Tehtud uuringud

Riigieelarve seaduse muutmise VTK koostamiseks kaardistas, analüüsis ja hindas
Rahandusministeerium riigi finantsjuhtimise hetkeolukorda.

**Esimeses etapis** (detsember 2021  veebruar 2022) töötas Rahandusministeerium läbi
ministeeriumide valitsemisaladelt ja põhiseaduslikelt institutsioonidelt viimase kuue aasta
eelarveprotsessile kogutud tagasiside. Samuti analüüsiti Riigikontrolli 2019. aasta, 2020. aasta, 2021.
aasta raamatupidamise aastaaruande õigsuse ja tehingute seaduslikkuse aruandes esitatud märkusi ja
ettepanekuid, mis viitasid eelarve läbipaistmatusele, metoodika puudulikkusele ja muudele eelarvega
seotud probleemidele. Analüüsiti ka Riigikontrolli^39 , Õiguskantsleri Kantselei^40 , IMFi^41 publikatsioone,
milles viidati mh, et eelarve seire ei ole piisavalt sisukas, analüütiline ega operatiivne, põhiseaduslike
institutsioonide eelarveautonoomia ei ole tagatud ning suurte investeeringuprojektide hindamised ei
ole standardiseeritud ja projektide kogukulud ei ole eelarvedokumentides avaldatud.

**Teises etapis** (märtsaprill 2022 ) kaardistati esimese etapi tulemuste alusel koos ministeeriumide ja
põhiseaduslike institutsioonidega **riigi finantsjuhtimise hetkeolukorda.** Kaardistamise eesmärk oli
tuua välja olemasoleva süsteemi probleemkohad (nõrkused), et nende põhjal koondada probleemid
VTKsse ja kavandada vajalikke arendustegevusi. Samaaegselt vaadeldi ka olemasoleva süsteemi
tugevusi, et teada, millises osas on senised arengud olnud piisavad ning millele saaks edasistes
tegevustes tugineda.

Nii nõrkusi kui tugevusi analüüsiti viies osas: eelarve arvestusprintsiibid ja eelarve usaldusväärsus;
kesk-pika perioodi planeerimine, eelarveprotsessi ja eelarve läbipaistvus; varade ja kohustuste
juhtimine; finantsaruandlus ja hanked; eelarve täitmise kontroll ja väline audit. Antud jaotus lähtus
finantsjuhtimise terviktsüklist, praktikas väljakujunenud ja omavahel seotud protsessidest ning
osaliselt PEFA metoodikast (loe PEFAst kolmanda etapi juures).

**Kaardistuse kokkuvõte
Eelarve arvestusprintsiipide ja eelarve usaldusväärsuse** hindamisel peeti mh tugevusteks seda, et
järgitakse rahvusvahelisi standardeid (ESA, COFOG, IPSAS), eelarve ja selle täitmise andmed on
klassifitseeritavad nii majandusliku sisu (kulud, investeeringud), tegevuspõhiste planeerimistasandite
(tulemusvaldkonnad, programmid) kui ka COFOGi (üldine valitsussektor, riigikaitse, avalik kord,
majandus, keskkonnakaitse, tervishoid jne) lõikes.
Nõrkuseks hinnati mh eelarve arusaadavust ja läbipaistmatust Riigikogu jaoks, eelarve ülesehitust,
eelarvestamise arvestusprintsiibi ebaselgust.

**Kesk-pika perioodi planeerimise, eelarveprotsessi ja eelarve läbipaistvuse hindamisel** peeti mh
tugevusteks riigi suutlikkust välja töötada ja kasutada usaldusväärseid makromajanduslikke- ja
eelarveprognoose, eelarve menetlemisega seotud dokumentide avalikustamist ning riigieelarve

teenuste info kasutamist riigivalitsemise arengute planeerimisel.

Nõrkuseks hinnati mh rollide, otsustustasandite ja vastutuse selgusetust, eelarveprotsessis

lisataotluste ja maksimaalsete vahenditega seonduvat, riigi eelarvestrateegia rulluvat planeerimist,
planeerimisel vähesel määral lähtumist mõõdetavatest eesmärkidest ja senistest tulemustest.

**Varade ja kohustuste juhtimise** hindamisel peeti mh tugevusteks hoonestatud kinnisvaratehingute

korralduse keskset ja koordineeritud juhtimist ning keskvalitsuse rahavoogude keskset juhtimist.

(^39) Ülevaade rahandusprognoosi ja seirega seotud riskidest riigi eelarvepoliitikas, (^) Riigikontroll, 2020
(^40) Õiguskantsleri 13.05.2021 kiri „Otsustusõigus eelarve üle“
(^41) IMFi raport ”Eesti eelarve läbipaistvuse hindamise järeltegevused”, 2021


```
Nõrkuseks hinnati mh aastase riigieelarve juures pikaajaliste kohustuste prognoosi puudumist,
investeeringute ja riigihangete kavandamise nõrka seost riigieelarve planeerimisega.
```
```
Finantsaruandluse ja hangete hindamisel peeti mh tugevusteks välisvahendite aruandluse ühildamist
ülejäänud eelarveliste vahendite aruandlusega, riigihangete registri olemasolu läbipaistvuse tagamisel,
riigi raamatupidamissüsteemi SAP ja riigihangete registri (RHR) ühildamise projekti käivitumist, riigi
raamatupidamise süsteemi toimimist.
Nõrkuseks hinnati mh tulemusinfo ja eelarve täitmise vähest kasutamist ning seirega seotud
protsesside nõrka juhtimist ja korraldamist, sellega seotud õigusnormide puudulikkust.
Eelarve täitmise kontrolli ja välise auditi hindamisel peeti mh tugevusteks riigikontrolli auditi-
tegevuste läbiviimise korraldust.
```
```
Kolmandas etapis (maijuuni 2022 ) hindasid Rahandusministeeriumi osakonnad ja Riigi Tugiteenuste
Keskus riigi finantsjuhtimise vastavust rahvusvahelise avaliku sektori finantsjuhtimise
kvaliteedikriteeriumitele Public Expenditure and Financial Accountability (PEFA). Eesmärk oli
tunnetuslikele tugevustele-nõrkustele lisada mõõdetavad hinnangud. PEFA algatasid 2001. aastal
Euroopa Komisjon, Rahvusvaheline Valuutafond, Maailmapank ning Prantsusmaa, Norra, Šveitsi ja
Ühendkuningriigi valitsused. 2019. aastal said programmi uuteks partneriteks Slovakkia Vabariigi ja
Luksemburgi Suurhertsogiriigi rahandusministeerium. PEFA loob raamistiku avaliku sektori
finantsjuhtimise tugevate ja nõrkade külgede hindamiseks ja nende kohta aruandmiseks, kasutades
tulemuslikkuse mõõtmiseks kvantitatiivseid näitajaid. Alates 2001. aastast on PEFA-st saanud riigi
rahanduse juhtimise tunnustatud standard, hinnanguid antakse seitsme samba ehk kategooria kaupa.
Hinnangu kokkuvõte
Kõige positiivsema hinde sai makromajanduslik ja fiskaalne prognoosimine, fiskaalstrateegia, eelarve
koostamise protsess, palgaarvestuse kontrollimehhanism, hangete protsessid, keskvalitsuse
finantsandmete ja aastaaruannete avalikustamine. Hea hinde sai tulude ja kulude täitmise erinevus
võrreldes esialgse eelarvega, avalikkuse juurdepääs fiskaalinfole, investeerimisettepanekute
juhtimine. Parandamist vajavaks hinnati aasta-sisene eelarve täitmise aruandlus, eelarve seaduslik
kontrollimehhanism, KOVide iga-aastase rahastuse teabe õigeaegsus, reservidest tehtud eraldiste
arvestus. Konkreetsed tulemused kategooriate ja hindamiskriteeriumide kaupa on esitatud VTK lisas.
```
```
Hinnangu tulemuste kokkuvõte kategooriate kaupa
```
**I. Eelarve usaldusväärsus**
Hinnatakse riigieelarve planeerimise ja täitmise erinevust ehk mõõdetakse, kuivõrd tegelik tulude ja
kulude täitmine vastavad esialgsele kinnitatud eelarvele.
 Suurepärase hinde said kulude täpsus koondeelarves ja reservide arvelt tegelike kulude tegemise
osakaal võrreldes esialgse eelarvega.
 Hea hinde said kulude eelarvestamise täpsus programmide lõikes, tulude eelarvestamise täpsus
koondeelarves ja tululiikide lõikes.
Parandamist vajav. Kõige madalama hindega hinnati kulude eelarve majandusliku sisu detailsust (<a name="detailsus1"></a>) .
PEFA kriteeriumid näevad ette, et hindamisel tuleb kasutada _Government Finance Statistics_ (GFS)
klassifikatsiooni teist taset (2 numbrit) või sarnast jaotust. Viidatud klassifikaatori teine tase
klassifitseerib nt personalikulud, majanduskulud, sotsiaaltoetused, intressid, antud garantiid jms.
Nimetatud andmed on andmebaasidest leitavad, riigieelarve täitmise aruanne esitatakse
riigieelarvega samas detailsuses.


**II. Eelarve läbipaistvus**
Hinnatakse, kas eelarve ja raamatupidamise klassifikatsioon on kooskõlas rahvusvaheliste
standarditega, kas eelarve dokumendid on kõikehõlmavad (sisaldavad kõiki valitsussektori tulusid ja
kulusid ja siirdeid omavalitsustele), põhjalikud, järjepidevad ja kasutajatele juurdepääsetavad. Samuti
hinnatakse teenuste tulemusinfo avalikustamist.
 Suurepärase hinde said keskvalitsuse finantsandmete avalikustamine riigi finantsaruannetes,
tegevuspõhiste andmete planeerimise ja täitmise andmete avalikustamine ja KOVidele tehtavate
ülekannete süsteemi läbipaistvus.
 Hea hinde said eelarvematerjalide ja fiskaalinfo avalikustamine ja eelarvedokumentides esitatav
info.
 Parandamist vajavad avalike teenuste toimivuse hindamine, eelarveklassifikaatorite kasutamine ja
KOVide lõplike rahastamisotsuste avalikustamise ajastus.

**III. Varade ja kohustuste juhtimine**

Hinnatakse, kas varade ja kohustuste juhtimine on tõhus, sh kas on tagatud avaliku sektori
investeeringute hinna ja kvaliteedi suhe, kas varad on kajastatud ja juhitud, fiskaalriskid tuvastatud
ning võlad ja garantiid on vastutustundlikult planeeritud, kinnitatud ja järelevalve all.
 Suurepärase hinde said finantsvarade juhtimine, avalik-õiguslike ettevõtete ja KOVide auditeeritud
aastaaruannete avalikustamise tähtaegsus, võlakohustuste ja garantiide andmise regulatsioon,
sellest kinnipidamine ja aruandlus nende kohta, ning investeerimisprojektide analüüs
eelarvedokumentides.
 Hea hinde said investeerimisettepanekute analüüsimine ja prioriseerimise protseduuri standardid
ja avalikustamine.
 Parandamist vajavad finantsaruannetes tingimuslike kohustuste hindamine ning valitsussektori
kesk-pikas võlaprognoosis keskvalitsuse andmete esitamine ning avaliku sektori võlakohustuste
avalikustamine valitsussektori tasandite kohta.

**IV. Poliitika-põhine fiskaalstrateegia ja eelarvestamine**

Hinnatakse, kas eelarvestrateegia ja eelarve koostamisel võetakse arvesse valitsuse fiskaalpoliitikat,
strateegilisi plaane ning makromajanduslikke ja eelarveprognoose.
 Suurepärase hinde said makromajandusliku ja fiskaalprognoosi elemendid (prognooside
kasutamine eelarve koostamisel, esitamine sõltumatule organisatsioonile, seadusandjale ja
avalikkusele), eelarve koostamise protsess (ajakava, õigeaegne esitamine seadusandjale), eelarve
kinnitamise õigeaegsus ja eelarve muudatuste tegemise reeglid.
 Hea hinde sai fiskaalriskide ja põhjenduste esitamine aastaaruandes seadusandjale.
 Parandamist vajavad kuluprognooside erinevuse selgitus eelmise ja kehtiva kesk-pika eelarve
perioodi vahel, eelarve koondtasandi ülemmäärade kinnitamise tähtaeg, seadusandja poolne
eelarve kontroll (selle ulatus ja protseduurid).

**V. Prognoositavus ja eelarve täitmise kontroll**

Hinnatakse, kas eelarvet rakendatakse tõhusate standardite, protsesside ja sisekontrollide süsteemi
raames, mis tagab ressursside hankimise ja eesmärgipärase kasutamise.
 Suurepärase hinde said riigitulude üle arvestuse pidamine, tulude kandmine riigikassasse ja
arvelduskontode konsolideerimine, palgaarvestuse kontrollimehhanism, kuluprotseduuride
kontroll, siseauditi protseduurid ning hangetega seotud protseduurid.
 Hea **d** tulemust selles kategoorias ei esinenud.
 Parandamist vajavad tuluandmete kogumine kõikidelt keskvalitsuse juriidilistelt isikutelt, igakuine
rahavoogude prognoos ja rahavoo kohustuste selgumine vähemalt kuus kuud ette, eelarve
aastasisese korrigeerimise protseduur ja selle läbipaistvus ning kvartaalsete kuluvõlgnevuse
aruannete avalikustamine.


**Hindamata** on tulude administreerimine

**VI. Raamatupidamine ja aruandlus**
Hinnatakse, kas raamatupidamiseks säilitatakse täpsed ja usaldusväärsed andmed ning teavet
toodetakse ja levitatakse otsustus-, juhtimis- ja aruandlusvajaduste rahuldamiseks sobival ajal.
 Suurepärase tulemuse sai finantsandmete käitlemine, finantsandmete terviklikkus (protsessid,
ettemaksed) ja iga-aastaste finantsaruannete täielikkus.
 Hea **d** tulemust selles kategoorias ei esinenud.
 Parandamist vajab eelarve täitmise aruandlus (andmete ulatus ja võrreldavus eelnevate
perioodide vahel, koostamise sagedus vähemalt kord kuus ja eelarve täitmise analüüs kord
poolaastas).

**VII. Väline kontroll ja audit**
Hinnatakse, kas riigi rahandust vaadatakse sõltumatult üle ja kas kontrollitakse, kuidas täitevvõim on
parendussoovitusi ellu viinud.

**Hindamata** on mõlemad kategooriad, st välisauditi korraldus ja seadusandlik kontroll auditi
aruannetele

### 6. Kaasatud osapooled

VTK aluseks olnud probleemistiku koostas Rahandusministeerium (fiskaalpoliitika, eelarvearenduste,
riigieelarve, riigikassa, riigihalduse ja avaliku teenistuse, riigihangete ja riigiabi, maksu- ja tollipoliitika,
kohalike omavalitsuste finantsjuhtimise, finantskontrolli, personali- ja õigusosakond) ning Riigi
Tugiteenuste Keskus. Probleemistikku ja kogutud finantsjuhtimise tugevuste-nõrkuste kokkuvõtet
tutvustati ministeeriumi valitsemisaladele, põhiseaduslikele institutsioonidele ja Riigikantseleile 7.
aprillil ning dokumendid olid täiendamiseks avatud 11. aprillist 5. maini. Saadud tagasiside alusel
täiendas Rahandusministeerium probleemistikku ja lisas peamised lahendussuunad. Täiendatud
dokumenti tutvustati ministeeriumi valitsemisaladele 26. mail ja dokument oli uuesti täiendamiseks
avatud 14. juunist 11. juulini.

Probleemistikku ja VTK eesmärki tutvustati mais-juunis Riigikontrollile, Õiguskantsleri Kantseleile,
Eelarvenõukogule ning Riigikogu Reformierakonna ja Sotsiaaldemokraatliku Erakonna fraktsioonidele.
Kohtumised Riigikogu teiste fraktsioonidega lükkusid sügisesse.

VTKs väljatoodud probleemide lahendamiseks on kavas moodustada töörühmad ning lisaks
ametkondlikule esindatusele leida välised eksperdid ja kaasata ülikoole. Esialgsed kokkulepped
edasiseks koostööks on Tallinna Tehnikaülikooli ja Tartu Ülikooliga. Laiem avalikkuse kaasamine, sh
Eesti Linnade ja Valdade Liidu kaasamine toimub VTK menetluse, samuti VTK alusel loodavate õiguslike
normide menetluse käigus.


## Probleemi võimalikud mitteregulatiivsed lahendused

### 7. Kaalutud võimalikud mitteregulatiivsed lahendused

```
Avalikkuse teavitamine Üksnes avalikkuse teavitamisega^ ei lahenda VTKs^ kirjeldatud
probleeme
```
```
Rahastuse suurendamine Üksnes rahastuse suurendamisega ei lahenda VTKs
kirjeldatud probleeme
```
```
Olemasoleva olukorra säilitamine
```
```
Olemasoleva olukorra säilitamine tähendaks praeguste
probleemide edasilükkamist, võimalik et ka nende
süvenemist
```
```
Kehtiva õiguse parem rakendamine Osa probleeme on võimalik lahendada kehtiva õiguse
parema rakendamisega
```
```
Muu
```
```
Teatud probleeme on võimalik lahendada või leevendada
muude administratiivsete meetoditega
```
### 7.1 Kaalutud võimalike mitteregulatiivsete lahenduste võrdlev analüüs

Probleeme ei ole võimalik lahendada ainult **avalikkuse teavitamise ja rahastuse suurendamisega** ,
olemasolev õiguslik reeglistik vajab täpsustamist ja teatud juhtudel ka täiendamist. Näiteks riigieelarve
seletuskirja veelgi detailsemaks viimine (koos lisadega praegu 500 lk) võib anda avalikkusele rohkem
informatsiooni, samas ei lahenda see Riigikogu probleemi riigieelarve eelnõusse muudatuste
tegemisel. Küll on VTKs alaprobleemina välja toodud avalikkusele suunatud eelarve (kokkuvõte
eelarvest ehk _citizens budget_ ) võimalik lahendada mitteregulatiivselt. Selline kokkuvõte ei nõuaks
rahalist kulu, kuid vajab põhjalikumat eeltööd, sh kliendivajaduste uuringut ning dokumendidisaini, et
ülesehitus vastaks ootustele ja oleks edaspidi järjepidev.

**Olemasoleva olukorra säilitamine** tähendaks dokumendis kirjeldatud probleemide lahendamise
edasilükkamist või ka nende suurenemist/süvenemist. Juhul kui põhimõttelistes küsimustes ei ole
võimalik õigusnormidele tugineda, tekivad erinevad tõlgendused ja käsitlused. Erisused ja erandid
raskendavad ühtse metoodika kirjeldamist ja tõhusa IT-süsteemi ülesehitamist.

**Kehtiva õiguse parem rakendamine** on võimalik osade finantskontrollisüsteemiga seotud
probleemide lahendamisel, kuid eelnevalt on vaja põhjalikult analüüsida, miks praegune regulatsioon
ei toimi. 2020. aastast kehtima hakanud riigieelarve seadust on muudetud 2021. ja 2022. aastal, kuid
üksikute sätete muutmisega ei ole peamised probleemid tervikuna lahendatavad.

**Muu** – täpsemate ja täiendatud juhiste ning IT lahenduste toel on võimalik muuta kogu eelarvetsükli
protsessi tõhusamaks ja leida võimalusi ressursimahukuse vähendamiseks. Selliseid probleeme, mida
on võimalik teisiti lahendada, ei ole VTKs kirjeldatud.

### 7.2 Järeldus mitteregulatiivsete lahenduste kohta

Probleemid on vähemalt osaliselt vaja lahendada regulatiivselt, kuivõrd kehtiv õiguskord ei anna

kõikide nüansside korral juhindumiseks selget reeglistikku.


## Probleemi võimalikud regulatiivsed lahendused

**8. Välisriigid, mille regulatiivseid valikuid probleemi lahendamiseks on analüüsitud või on kavas
seaduseelnõu koostamisel analüüsida**
Põhjusel, et suur osa riigieelarve ebaselgusest on tingitud ülesehitusest, tutvuti VTK koostamisel
Soome, Läti ja Hollandi riigieelarve ülesehituse ja esitlusviisiga. Näiteks määratakse Soome riigieelarves
mh mitmeaastase kasutustähtajaga vahendid, Läti riigieelarve koosneb mitmest lisast, Holland kasutab
tegevuspõhise ja administratiivse jaotuse kombineeritud süsteemi.

KOVide rahastamise võimalikuks sidumiseks tegevuspõhise riigieelarvega on kavas uurida Soome
kogemust, kus kasutatakse KOV põhiteenuste finantseerimise programmi.

Lõplike, õigusnorme muutvate lahendusettepanekute kaalumisel oleks mõistlik täiendavalt analüüsida
teiste riikide eelarveid, sh Eesti õiguse eeskujuks oleva Saksamaa riigieelarve õigust.

### 9. Regulatiivsete võimaluste kirjeldus

Probleemide lahendamiseks on vaja täiendada/täpsustada riigieelarve seadust, sh:
**1) Selgemalt kirjeldada strateegiline raamistik ning eelarveprotsessis paremini seostada
strateegiline planeerimine ja finantsjuhtimine.
2) Vajadusel täiendada riigieelarve arvestuspõhimõtteid, üle vaadata nõuded riigieelarve
ülesehitusele ja seletuskirjale.
3) Täpsustada KOVi rahastamissüsteemi, selgemalt kehtestada riiklike ülesannete rahastamise
ulatuse määramise põhimõtted.
4) Täiendada regulatsiooni ja suurendada põhiseaduslike institutsioonide iseseisvust eelarve
koostamisel.
5) Täpsustada Riigikogu, Vabariigi Valitsuse ja ministeeriumide rolle eelarveprotsessis, mh
leida tasakaal otsustuspädevuse ja paindlikkuse vahel.
6) Täiendada eelarve täitmise, finantskontrolli ja finantsriskide juhtimise regulatsiooni.**

Kavandatavate muudatuste ülevaade.

**9.1 Selgemalt kirjeldada strateegiline raamistik ning eelarveprotsessis paremini seostada
strateegiline planeerimine ja finantsjuhtimine**

Punktis 1.1 kirjeldatud probleemide lahendamiseks on eelkõige vaja kokku leppida ja kirjeldada
terviklikult strateegilise juhtimise raamistik, mis arvestab strateegilise planeerimise üldpõhimõtteid ja
teoreetilisi aluseid ning kehtestada selge regulatsioon (planeerimine, elluviimine, aruandlus ja
hindamine). Esialgse hinnangu järgi peaks raamistik:

- kirjeldama erinevate strateegiliste tasandite (ja väljundite) omavahelisi seoseid ja nende
    planeerimise, rakendamise/muutmise, aruandluse ja hindamise protsesse erinevas ajalises
    vaates;
- täpsustama ootusi riigi strateegilisele planeerimisele, strateegilise planeerimise tasemetele,
    arengudokumentidele ja mõõdikutele, dokumentide ja mõõdikute järjepidevusele,
    arengudokumentide ja vastavate mõõdikute omavahelisele seosele, mõõdikute kvaliteedile
    ning põhjendatusele;
- täpsustama horisontaalsete strateegiate/tegevuskavade koordineerimist strateegilises
    raamistikus ja eelarveprotsessis, sh välisvahendite planeerimise seostatust ja muid läbivaid
    teemasid;
- kirjeldama riigi eelarvestrateegia ja riigieelarve terviklikkuse ja kõikehõlmavuse põhimõtte
    elluviimiseks vajalikud strateegilise- ja finantsjuhtimise terminoloogia ja põhimõisted;


- terviklikult kirjeldama nii seire ja tulemusaruandluse kui ka tõhustamiskavade koostamise ja
    hindamiste süsteemi, k.a selle rakendamist strateegilise planeerimise ja finantsjuhtimise
    erinevate tasandite kontekstis.

Raamistiku valmimisel tuleb analüüsida, millised põhimõtted on vaja sätestada seadusega ja millised
rakendusaktidega.

**9.2 Vajadusel täiendada riigieelarve arvestuspõhimõtteid, üle vaadata nõuded riigieelarve
ülesehitusele ja seletuskirjale**

Punktides 1.2.1, 1.2.2, 1.2.5, 1.2.6 ja 1.2.8 kirjeldatud probleemide lahendamiseks:
a) Kehtestada alus riigieelarve arvestusprintsiibile (nt tekkepõhine, osaliselt kassapõhise
arvestusega kombineeritud printsiip) ja sellest tulenevalt lahendada nõuded täiendavale infole
(nt rahavoogude eelarve, võetud kohustuste ülevaade), eelarve liigenduse muutmise aeg jm
arvestuspõhimõtetega seotud probleemid.
b) Täiendada aastase riigieelarve ülesehituse regulatsiooni arvestades erinevaid
liigendusvajadusi (administratiivne, majanduslik, tegevuspõhine, limiidid jms) ja nõudeid
riigieelarve seletuskirjale. Kaaluda võimalust KOVide rahastamisel kasutada tegevuspõhise
eelarve põhimõtet.
c) Kirjeldada omatulude teenimise, eelarvestamise ja kasutamise üldine põhimõte.
d) Täpsustada Vabariigi Valitsuse reservi moodustamise ja reservist vahendite eraldamise
põhimõtteid.
e) Kujundada investeeringute, pikaajaliste kohustuste ja nendega seotud rahavoogude
prognoosimine, planeerimine ja jälgimine tervikprotsessiks.
f) Kirjeldada ja reguleerida maksimaalsete vahendite metoodika ja terminoloogia.

Probleemide lahendamisel tuleb analüüsida, millised põhimõtted on vaja sätestada seadusega,
rakendusaktidega või juhistega.

**9.3 Täpsustada KOVi rahastamissüsteemi, selgemalt kehtestada riiklike ülesannete rahastamise
ulatuse määramise põhimõtted**

Punktis 1.2.3 kirjeldatud probleemide lahendamiseks kehtestada KOVi finantseerimist mõjutavad
põhimõtted seadusega (PS § 157) ja detailid täpsustada määrusega. Tasandusfondi jaotuspõhimõtted
kehtestatakse iga-aastase riigieelarvega ja toetusfondi jaotuspõhimõtted Vabariigi Valitsuse määruses.
Muudatus tähendab, et KOVi tulumaksu osa suuruse muutmine peab vähemalt kolm kuud enne uue
eelarveaasta algust olema Riigikogus vastu võetud.

Kuna riigieelarve seaduse § 47 lg 1 ja § 48 lg 3 rakendamine on takerdunud, on otstarbekas muuta
sõnastusi selliselt, et sätted oleksid rakendatavad, nt:

- kehtestada põhimõte, et kõik KOVi finantseerimise süsteemi puudutavad järgmise eelarveaasta
    muudatused õigusaktides peavad olema vastu võetud hiljemalt kolm kuud enne uue eelarveaasta
    algust välja arvatud kui KOV üleriigilise liiduga on kokku lepitud lühem tähtaeg;
- tasandusfondi jaotamise aluseks võetavad arvnäitajad määratakse seadusega (nt KOFS) ja
    tasandusfondi parameetrite omavahelised vahekorrad määratakse iga-aastases riigieelarves;
- toetusfondi jaotamise aluseks olevad arvnäitajad sätestatakse seadusega. Konkreetseid valemeid
    seaduses ei sätestata, vaid jäävad toetusfondi määrusesse.

Finantseerimise aluseks olevate arvnäitajate sätestamine seaduses annab ühelt poolt selgust KOVile,
mille alusel toetusi jaotatakse ning vähendab võimalust, et jaotuspõhimõtete suuremad muudatused
oleksid ootamatud.


Tasandusfondi jaotuspõhimõtted kehtestatakse iga-aastase riigieelarvega ja toetusfondi
jaotuspõhimõtted vabariigi valitsuse määruses.

Riikliku ülesande finantseerimise ulatust mõjutavad põhimõtted kehtestada seadusega (PS § 157)**.**
KOVi täidetava riikliku ülesande kulude hüvitamisel peab seadusest selguma, missugused arvnäitajad
aluseks võetakse. Finantseerimise ulatuse määramiseks on vaja teada ühiku maksumust. Iga-aastases
riigieelarves ei ole mõistlik iga ülesande puhul ühiku maksumust kehtestada, sest selle aluseks olevat
ühe ühiku ajakulu võidakse jooksvalt muuta.

Riiklike ülesannete rahastamise põhimõtete muutmisel tuleb leida paindlik ja sobiv lahendus, mis
vastab Riigikohtu 16.03.2010 lahendile nr 3- 4 - 1 - 8 - 09 , nt seaduse muudatusega võiks kavandada:

- riigieelarves määratakse igaks aastaks riikliku ülesande kulude hüvitamiseks ühe tunni
    maksumusele vastav hüvitise suurus, võttes arvesse tööjõu kulusid, töökoha kulusid,
    amortisatsiooni ning muid vajalikke näitajaid;
- ülesande täitmisega seotud ühe ühiku ajakulu määratakse toetusfondi määrusega;
- kui riigieelarves planeeritud vahenditest ei piisa jaotuspõhimõtetele vastavalt ja kehtestatud
    hüvitise määras vahendite jaotamiseks, kaetakse tekkinud vahe järgmisel eelarveaastal.

Riigieelarves on rahvastikuregistritoimingutega seonduvate ülesannete täitmise korraldamisega
seotud kulude hüvitamiseks täpne loetelu koos vastavate summadega. Toimingute loetelu asemel
võiks riigieelarvega kehtestada perekonnaseisu toimingute kuludele ühise tunni maksumuse ja eraldi
maksumuse toimetulekutoetuse määramise jaoks. Ühe ühiku ajakulu võiks olla toetusfondi määruses.

**9.4 Täiendada regulatsiooni ja suurendada põhiseaduslike institutsioonide iseseisvust eelarve
koostamisel.**

Punktis 1.2.4 kirjeldatud probleemi lahendamiseks on vaja juriidilist analüüsi. Põhiseaduslike
institutsioonide eelarve kujunemine, läbirääkimine, menetlusprotsess jm laiemad küsimused peaksid
riigieelarve seaduses selgelt reguleeritud olema.

Riigieelarve seaduse 1999. aasta redaktsioonis on öeldud, et Vabariigi Valitsus ei kehtesta
põhiseaduslikele institutsioonidele tegevuskulude norme ega määrasid (RES §10 lg 3). 2002. aastal
võeti see erisus põhiseaduslikele institutsioonidele välja, seadusesse jäi alles erisus selle kohta, et
Vabariigi Valitsusel ei ole õigust muuta eelarve projekti menetluses ja läbirääkimistes fikseeritud
summasid. Alates 2020. aastast on riigieelarve seaduses põhiseaduslike institutsioonide
eelarvetaotluste protsessi erisus vaid selles, et nende taotletud vahendite mahtude muutmise või
vahendite väljajätmise korral Vabariigi Valitsuse tehtud muudatusi ja erimeelsusi koos põhjendustega
esitatakse eelarvestrateegias (RES § 25^1 lg 3 p 12).

**9.5 Täpsustada Riigikogu, Vabariigi Valitsuse ja ministeeriumide rolle eelarveprotsessis, mh leida
tasakaal otsustuspädevuse ja paindlikkuse vahel**

Punktis 1.2.7 kirjeldatud probleemide lahendamiseks on vaja täiendavalt:

- analüüsida, millises ulatuses eelarveprotsess kirjeldatakse riigieelarve seaduses ja millises
    ulatuses rakendusaktides ning juhistes, sh hinnata tänaste rakendusaktide asjakohasust;
- töötada välja alternatiivsed võimalused ja saavutada laialdane kokkulepe, milline on tänases
    poliitilises kultuuris Riigikogu ja Vabariigi Valitsuse roll riigi strateegilises planeerimises ja
    millised on võimalikud hoovad selle tagamiseks nii planeerimise kui aruandluse protsessis;
- analüüsida eelarveprotsessis ametkondlikuks kasutamiseks määratud dokumentide kooskõla
    läbivate põhimõtetega;


- analüüsida tekstiparagrahvide kooskõla põhiseadusega, ja seda, millises ulatuses on
    asjakohane viia sätted riigieelarve seadusesse või valdkondlikku seadusesse.

Punktis 1.2.7 kirjeldatud probleemide lahendamiseks riigieelarve seaduses:

- täpsustada eelarveaastal kasutamata jäänud vahendite ülekandmise põhimõtteid.
    Alternatiivseks võimaluseks kirjeldatud probleemi lahendamiseks võiks olla kasutamata jäänud
    vahendite planeerimine jooksva aasta eelarvesse (nt eelarve muudatus, lisaeelarve, luuakse
    eraldi säte);
- selgemini reguleerida Riigikogu, Vabariigi Valitsuse ja ministri otsustuspädevus eelarve
    muutmise protsessis.

**9.6 Täiendada eelarve täitmise, finantskontrolli ja finantsriskide juhtimise regulatsiooni**

Punktis 1.3 kirjeldatud probleemi lahendamiseks on vaja täiendavaid analüüse, sh:

- analüüsida jooksva aasta riigieelarve täitmise prognoosimise protsesse eesmärgiga parandada
    prognoosi kvaliteeti;
- riigi rahavoogude paremaks juhtimiseks tuleb tõhustada nii tulude kui ka kulude prognoosi,
    sisse seada kassapõhised prognoosid ja analüüsida, missugust ning missuguse sagedusega
    infot on vaja asutustelt koguda rahavoogude kvaliteetseks prognoosimiseks;
- analüüsida terviklikku planeerimis- ja aruandlustsüklit eesmärgiga kasutada
    planeerimisprotsessis võimalikult värskeid eelarve täitmise andmeid;
- täpsustada stabiliseerimisreservi eesmärke ja kasutuselevõtu võimalusi, et tagada selle
    kasutamise võimalus ka kriisiga mitteseotud eelarvepuudujäägi finantseerimiseks.
    Alternatiivina kaaluda stabiliseerimisreservi liitmist likviidsusreserviga;
- analüüsida eelarvereeglite asjakohasust ja piisavust COVID ja Ukraina kriisi kogemuste
    valguses;
- analüüsida, kas riigieelarve täitmise jälgimise säte (RES § 75) ja sisekontrolli puudutav säte (RES
    § 76) on eesmärkide tagamiseks piisavad.

### määratud raamid 10. Regulatiivsete võimaluste põhiseadusega ning Euroopa Liidu ja rahvusvahelise õigusega

**määratud raamid**
Riigieelarve seaduse muutmisvajadus ei ole seotud Euroopa Liidu õigusega, kuid muudatused
arvestavad nendega.

**Mitmete muutmisettepanekute kaalumisel on vaja hinnata nende puutumust põhiseadusega.**

**Muutmisettepanek 9.2.a, riigieelarve tekke- ja kassapõhine arvestusprintsiip**

Riigikogu võtab iga aasta kohta seadusena vastu riigi kõigi tulude ja kulude eelarve (PS § 115).
Põhiseaduse kommenteeritud väljaandes (2017, lk 765) märgitakse, et põhiseaduse sõnastuse järgi on
võimalik eelarve koostada nii kassa- kui ka tekkepõhise arvestusprintsiibi alusel. Uues kommenteeritud
väljaandes öeldakse, et alates 2017. aastast koostatakse Eestis riigieelarvet tekkepõhiselt, mis tagab
parema ühilduvuse finantsaruandluse ja -statistikaga^42 (2020, lk 823).

**Muutmisettepanek 9.2.c, omatulude teenimise, eelarvestamise ja kasutamine**

Põhiseaduse järgi sätestab riiklikud maksud, koormised, lõivud, trahvid ja sundkindlustuse maksed
seadus (PS § 113). Loetelus puuduvad omatulud, kuid selle paragrahvi kohta öeldakse põhiseaduse

2020. a kommenteeritud väljaandes järgmist:
    - paragrahvi tuleb tõlgendada võimalikult laialt, st viidatud paragrahv hõlmab kõiki muid
       avalik-õiguslikke makse ja tasusid. (kommentaar nr 9 lk 816)

(^42) Eesti Vabariigi põhiseadus. Kommenteeritud väljaanne, 2020 https://pohiseadus.ee/public/PSkomm2020.pdf


- kuigi riigilõivu eesmärk on riigi tehtud toimingu kulude hüvitamine, ei pea riigilõivu suurus
    alati olema ranges vastavuses toimingu kuludega. (kommentaar nr 13 lk 817)
- riiklikuks lõivuks võib olla ka seaduses sätestatud muu nimetusega tasu riigi- ja
    omavalitsusasutuste poolt osutatavate avalike teenuste või avaliku asja kasutamise eest.
    Riiklike lõivude hulka kuuluvad näiteks FISis sätestatud järelevalvetasu, mitmetes seadustes
    ettenähtud tasud teatud toimingute, elektrooniliste registrite kasutamise, avaliku asja (teed,
    sillad, tunnelid) kasutamise eest või avaliku võimu poolt osutatud teenuste eest, mis ei allu
    eraõiguslikule regulatsioonile (nt õppemaks riiklikus õppeasutuses). (kommentaar nr 14
    lk 818 )

**Muutmisettepanek 9.3, KOVi riiklike ülesannete rahastuse aluste täpsustamine**
Kõiki kohaliku elu küsimusi otsustavad ja korraldavad kohalikud omavalitsused, kes tegutsevad
seaduste alusel iseseisvalt. Kohalikule omavalitsusele võib panna kohustusi ainult seaduse alusel või
kokkuleppel kohaliku omavalitsusega. Seadusega kohalikule omavalitsusele pandud riiklike
kohustustega seotud kulud kaetakse riigieelarvest (PS § 154).

**Osa muutmisettepanekust 9. 5 , ülekantud vahendite lisamine eelarvesse**

Põhiseaduses antakse luba teha igal kuul kulutusi kuni ühe kaheteistkümnendikuni eelmise
eelarveaasta kulutustest juhul, kui Riigikogu ei ole eelarveaasta alguseks riigieelarvet vastu võtnud (PS
§ 118). Riigieelarve seaduses täpsustatakse, et üht kaheteistkümnendikku arvestatakse eelmise aasta
riigieelarve järgi (RES § 42 lg 1), mitte tegelike kulutuste järgi. Säte välistab ülekantud vahendite arvelt
kulutuste tegemise, kuid praegu kehtivad rakendusaktid ei võimalda arvestuse pidamist eelmisest
eelarveaastast üle kantud vahendite kohta. Põhiseaduse mõte oleks paremini tagatud juhul, kui
vajalikud muudatused tehakse jooksva aasta riigieelarves, st selleks tuleks muuta riigieelarve seaduse
§-i 43.

**Osa muutmisettepanekust 9.5, eelarveotsuste läbipaistvus**

Eelarve menetlusdokumentide avalikustamise ettepaneku kaalumisel tuleb silmas pidada, et Vabariigi
Valituse istungid on kinnised, kui valitsus ei otsusta teisiti (PS § 96). Vabariigi Valitsuse reglemendi^43
järgi tagab Riigikantselei koostöös ministeeriumidega avalikkuse teavitamise Vabariigi Valitsuse
otsustest ja tegevustest (VVR § 24 lg 1).

## Regulatiivsete võimaluste mõjude eelanalüüs ja mõju olulisus

### 11. Kavandatavad muudatused ja nende mõjud

VTKs käsitletud probleemistiku lahendamise eesmärk on võimalikult selge ja kvaliteetne riigi finants-
ja strateegiline juhtimine planeerimisest aruandluseni. Selleks on vaja täpsustada seadust ning
rakendusakte.

VTKs välja toodud võimalikud regulatiivsed muudatused mõjutavad eeskätt üht valdkonda:
riigiasutuste ja kohaliku omavalitsuse korraldust. Seetõttu on mõju hindamisel kirjeldatud peamise
sihtrühmana riigiasutusi, kohalikke omavalitsusi, Vabariigi Valitsust ja Riigikogu. Võimalikud
muudatused ei mõjuta siiski riigiasutuste ja kohaliku omavalitsuse korraldust, vaid nende asutuste
finants- ja strateegilise juhtimisega seotud protsesse.

Muudatuste tulemusel muutub riigieelarve ja sellega seotud õigussüsteem selgemaks ja
arusaadavamaks ning HÕNTE mõistes ei kaasne sellega ühiskonna tasandil olulist mõju. **Mõju ulatust**

(^43) Vabariigi Valitsuse 13. jaanuari 2011 määrus nr 10 „Vabariigi Valitsuse reglement“ (VVR)


**sihtrühma jaoks on VTKs hinnatud oluliseks juhul, kui neljast kriteeriumist** (ulatus, avaldumise
sagedus, sihtrühma suurus, ebasoovitavate mõjude kaasnemise risk) **on üks on saanud hinnangu
„suur“ või vähemalt kaks on saanud hinnangu „keskmine“.**

**Selgemalt kirjeldada strateegiline raamistik ning eelarveprotsessis paremini seostada strateegiline
planeerimine ja finantsjuhtimine**
Strateegilise planeerimise ja finantsjuhtimise selge ning läbipaistev raamistik võimaldab siduda
strateegilised sihid ja arengukavade eesmärgid, samuti võimaldab kergemini hinnata eelarveliste
vahendite kasutamise tõhusust nii tulemusaruandluse kui ka tõhustamiskavade elluviimise kaudu.

Kavandataval muudatusel on oluline mõju riigi strateegilisele ja finantsjuhtimisele. See võimaldab riigi
eelarvestrateegia ja riigieelarve koostamisel keskenduda tulemusvaldkondade ja programmide
eesmärkide saavutamisele ning nende eesmärkide saavutamiseks vajalike teenuste arendamisele ja
planeerimisele. Riigi eelarvestrateegia ja riigieelarve protsess keskendub edaspidi programmidele ning
avaliku sektori teenuste mahtude ja maksumuse planeerimisele.

**Mõju valdkond** : sotsiaalne, sh demograafiline

**Muudatusest mõjutatud sihtrühm** : Eesti elanikkond
**Mõju olulisus:** muudatuse mõju on oluline, sest:
o mõju ulatus on keskmine (riigieelarve ja tema koostamise metoodika mõjutab mh kaudselt
tervishoiuteenuste ja hoolekandeteenuste kättesaadavust ja pakkumist, samuti leibkondade
ja erinevate sotsiaalsete rühmade toimetulekut);
o mõju avaldumise sagedus on keskmine (mõju avaldub riigieelarve planeerimisele uue
seaduse rakendumisel, on seejärel püsiva mõjuga);
o kaudselt mõjutatud sihtrühm on suur (kogu Eesti elanikkond, samuti nt tervishoiu- ja
sotsiaalhoolekande teenuste pakkujad);
o ebasoovitavate mõjude kaasnemise risk on väike (riigieelarve parem planeerimine vähendab
tervishoiu- ja hoolekandeteenuseid mõjutavate riskide ja ootamatute muutuste tõenäosust)
Muudatused parandavad strateegiliste eesmärkide saavutamiseks vajalike programmide planeerimist
ning programmide eelarvete tulemuslikumat kasutamist. Seetõttu toetab muudatus ka sotsiaalselt
oluliste valdkondade, sh tervise ja heaolu, aga ka hariduse ja kultuuri valdkondade strateegiliste
eesmärkide saavutamist ning elanike toimetulekut.

**Mõju valdkond** : majandus
**Muudatusest mõjutatud sihtrühm** : Eesti elanikkond ja ettevõtted
**Mõju olulisus:** muudatuse mõju on oluline, sest:
o mõju ulatus on keskmine (riigieelarve ja tema koostamise metoodika mõjutab
investeerimisotsuseid, samuti ettevõtluskeskkonda);
o mõju avaldumise sagedus on keskmine (mõju avaldub riigieelarve planeerimisele uue
seaduse rakendumisel, on seejärel püsiva mõjuga);
o kaudselt mõjutatud sihtrühm on suur (riigieelarve ja selle planeerimise täpsus mõjutab Eesti
ettevõtteid);
o ebasoovitavate mõjude kaasnemise risk on väike (riigieelarve parem planeerimine vähendab
ettevõtluskeskkonda mõjutavate riskide ja ootamatute muutuste tõenäosust).
Selge ja läbipaistev riigi strateegilise planeerimise ja finantsjuhtimise raamistik parandab
investeerimisotsuseid ning sellest tulenevaid majanduslikke otsuseid. Samad põhimõtted, sh stabiilne
ja prognoositav riigi finantsraamistik on oluline ka pikaajalisi investeeringuid toetava
ettevõtluskeskkonna hoidmisel ning ettevõtete tegevuse toetamisel. Eriti oluline on eelarvepoliitika

**11. 1 Kavandatav muudatus 9.1**


stabiilsus ning ettevõtluse arendamist toetavate programmide tõhusus väikeettevõtlusele ja
alustavatele ettevõtetele.

**Mõju valdkond** : riigiasutuste ja kohaliku omavalitsuse asutuste korraldus

**Mõju sihtrühm** : riigiasutused ja kohalikud omavalitsused
**Mõju olulisus:** muudatuse mõju on oluline, sest:
o mõju ulatus on suur (eelarve koostamine on riigiasutuste ja kohalike omavalitsuste üks
peamisi ülesandeid);
o mõju avaldumise sagedus on suur (riigieelarve ja riigi eelarvestrateegia protsess on iga-
aastane);
o mõjutatud sihtrühma suurus on suur (riigieelarve seadus mõjutab kõiki riigiasutusi ja
kohalikke omavalitsusi);
o ebasoovitavate mõjude kaasnemise risk on väike (riigieelarve seaduse muutmise
väljatöötamine vähendab oluliselt riigieelarve planeerimise vigu).
Kavandatud muudatus mõjutab positiivselt strateegilise planeerimise ja finantsjuhtimise protsessi
riigiasutustes. Strateegilise ja finantsjuhtimise selge ja üheselt arusaadav raamistik ning täpne
terminoloogia muudab riigiasutuste strateegilise planeerimise ja finantsjuhtimise tulemuslikumaks ja
vastutusvaldkonnad ja -tasandid selgemaks. Tulemustele suunatud finantsjuhtimise selge,
põhjendatud ja järjepidev aruandlus võimaldab jälgida tegevuspõhise riigieelarve eesmärkide
saavutamist ning langetada õigeaegseid juhtimisotsuseid. Suureneb programmide finantsplaanide ja
eelarvete koostamise täpsus ning lihtsustub lisataotluste protsess. Väheneb vajadus eelarve
muudatusteks ja lisaeelarve koostamiseks.

**Mõju riigieelarve kuludele ja tuludele:** otsest mõju riigieelarve tuludele ja kuludele ei ole, eelduslikult
kasutatakse riigieelarve vahendeid tulemuslikumalt. Kavandatud muudatuste positiivne mõju elanike
majanduslikele otsustele ja ettevõtluskeskkonnale võib omada kaudset mõju ka riigieelarve tulude
stabiilsusele. Eelnõul on seega positiivne mõju riigi finantsjuhtimise kestlikkusele keskmises ja pikemas
perspektiivis.

**Vajadusel täiendada riigieelarve arvestuspõhimõtteid, üle vaadata nõuded riigieelarve ülesehitusele
ja seletuskirjale**

Muudatuste mõjud on kirjeldatud osades alajaotuste a–f kaupa.

**Kavandatav muudatus 9.2 a. Riigieelarvele arvestusprintsiibi kehtestamine**

**Mõju valdkond** : riigiasutuste ja kohaliku omavalitsuse asutuste korraldus
**Muudatustest mõjutatud sihtrühm** : riigiasutused
**Mõju olulisus** : juhul, kui kehtivat praktikat ei muudeta ja täpsustatakse õigusnorme, siis on muudatuse
mõju ebaoluline. Muudatuse mõju on oluline juhul, kui muudetakse praegust praktikat, sest:
o mõju ulatus on väike (puudutab kõiki riigiasutusi, kuid ei puuduta nende kui asutuse
korraldust);
o mõju avaldumise sagedus on väike (ühekordne);
o mõjutatud sihtrühma suurus on suur (puudutab kõiki riigiasutusi);
o ebasoovitavate mõjude kaasnemise risk on väike (tekib ajaline kokkuhoid ja suureneb selgus).
Sõltuvalt sellest, millises ulatuses kehtivat praktikat muudetakse, mõjutab muudatus eelarve
planeerimisel riigiasutusi ja sellest tulenevalt tehniliste parameetrite muutmist Riigi Tugiteenuste
Keskuses, nt eelarveaasta investeeringute kassapõhise arvestusprintsiibi puhul tuleb:
o riigiasutusel planeerida investeeringute eest tasumise rahavoog koos käibemaksukuluga;
o Riigi Tugiteenuste Keskusel muuta seoseid eelarve kontoga jm tehnilisi parameetreid.

```
11.2 Kavandatav muudatus 9.2
```

Praegust praktikat muutvaks võib koos arvestusprintsiibi korrastamisega pidada tulemust, kui
piiratakse eelmise eelarveaasta eelarve muutmise aega.
**Mõju riigieelarve tuludele ja kuludele** : muudatus ei avalda mõju eelarve tuludele ja kuludele.

**Kavandatav muudatus 9.2 b. Riigieelarve ülesehituse kehtestamine arvestades erinevaid
liigendusvajadusi**

**Mõju valdkond** : riigiasutuste ja kohaliku omavalitsuse asutuste korraldus
**Muudatustest mõjutatud sihtrühm** : riigiasutused, Vabariigi Valitsus, Riigikogu, kohalikud
omavalitsused
**Mõju olulisus** : muudatuse mõju on oluline, sest:
o mõju ulatus on väike (puudutab kõiki riigiasutusi ja protseduuriliselt Vabariigi Valitsust ja
Riigikogu, kuid ei puuduta nende kui asutuste/institutsioonide korraldust);
o mõju avaldumise sagedus on keskmine (sagedasem riigieelarve muutmine toob kaasa
suurema töökoormus eelnõude ettevalmistamisel ja menetlemisel);
o mõjutatud sihtrühma suurus on suur (puudutab kõiki riigiasutusi ja protseduuriliselt Vabariigi
Valitsust ja Riigikogu);
o ebasoovitavate mõjude kaasnemise risk on keskmine (protseduurid võivad pikeneda).

Erinevate muudatusettepanekute mõju

```
1) Riigieelarves kajastuvad kõik kasutada olevad vahendid. Eelarveandmete jooksva täpsuse
huvides peaks Riigikogul igal aastal vastu võtma lisaeelarve või eelarve muudatuse, mis
sisuliselt korrigeerib esialgset riigieelarvet, st ei lisandu täiendavaid vahendeid. Eelarve
muutmine loob Riigikogu jaoks võimaluse saada ülevaade tegelikest eelarveaastal kasutada
olevatest vahenditest, kuid võib suurendada töökoormust, sh ajakulu eelnõude
ettevalmistamiseks, menetlemiseks ja vastuvõtmiseks riigiasutustes, Vabariigi Valitsuses ja
Riigikogus. Täiendavat analüüsi vajab ebasoovitava mõjuna võimalik olukord, mille puhul
jäävad tehingud toppama oodates uut seaduslikku alust.
```
```
2) Riigieelarve esitamine erinevate liigenduste kaupa (nt majanduslik, administratiivne,
tegevuspõhine) suurendab eelarvest arusaamist. Erinevad liigendused on võimalik esitleda
eelarve lisana, seetõttu on võimalik nende detailsust suurendada. Muudatus ei avalda mõju
tööprotsessile, sest vajalikud andmed selliseks riigieelarve esitamiseks on olemas. Muudatuse
kaalumisel tuleb analüüsida eelarve piirmäärade asukohta ja esitlusviisi. Juhul kui muudetakse
koondeelarve esitlusviisi püsiva ja muutuva tegevuse järgi (nt põhitegevus,
investeerimistegevus), siis on võimalik eelarves välja tuua, kuidas põhitegevuse tulud katavad
põhitegevuse kulusid, milline on investeerimistegevuse tulem jt olulisi finantsandmeid. Sellise
muudatuse puhul on oluline analüüsida, kas ja kuivõrd oleksid mõjutatud valitsemisalade
eelarved.
```
```
3) Terminoloogia täpsustamisega (nt riigieelarvest vahendite eraldamise asemel eelarve
limiitide avamine) muutub seadusest arusaamine selgemaks. Olulist mõju ega töökoormuse
kasvu selle muudatuse puhul ei kaasne.
```
```
4) Riigieelarve seletuskirja sidusus. Siduv seletuskiri annaks Riigikogu liikmele ja avalikkusele
kindla teadmise ja selguse, kuidas riigieelarve vahendeid kasutatakse. Siduva seletuskirja puhul
võib tekkida soov selle detailsuse vähendamiseks, st ka riigieelarve läbipaistvus ja riigieelarvest
arusaadavus võib väheneda. Siduva seletuskirja kasutuselevõtmine eeldab uute
tööprotsesside väljatöötamist ja võib tähendada töökoormuse kasvu valitsemisalades ja
Rahandusministeeriumis.
```

```
5) KOVi tegevuspõhine vaade. KOVi rahastamiseks tegevuspõhiselt tuleb luua uus
tulemusvaldkond ja leppida kokku teenuste arendamise mõõdetavad eesmärgid. Eelnevad
põhimõttelised kokkulepped tuleb saavutada mh üleriigilise omavalitsusliiduga. KOVi sisemisi
protseduure ega finantsjuhtimist kavandatav muudatus ei puuduta, sest KOV tasandil ei ole
plaanis rakendada riigieelarvega sarnaseid tegevuspõhise eelarvestamise põhimõtteid.
```
**Mõju riigieelarve kuludele ja tuludele puudub.** Kõige rohkem võib riigieelarve tulude ja kulude mahtu
mõjutada esimene muudatusettepanek, kuid sisuline mõju riigieelarvele puudub. Ka praegu
kasutatakse eelmisest eelarveaastast kasutamata jäänud vahendeid järgmisel eelarveaastal.
Kasutamine kajastub riigieelarve täitmise aruandes. Eelarveaastal kasutamata jäänud vahendite kohta
loe punktist 11.5.

**Kavandatav muudatus 9.2 c. Omatulude teenimise, eelarvestamise ja kasutamise üldine põhimõtete
kirjeldamine**

**Mõju valdkond:** riigiasutuste ja kohaliku omavalitsuse asutuste korraldus
**Muudatustest mõjutatud sihtrühm:** riigiasutused
**Mõju olulisus** : Juhul, kui kehtivat õigusnorme ei muudeta, siis on muudatuse mõju ebaoluline.
Muudatuse mõju on oluline juhul, kui muudetakse kehtivaid õigusnorme, sest:
o mõju ulatus on keskmine (puudutab kõiki riigiasutusi, kuid eriti ei puuduta nende kui
asutuste korraldust);
o mõju avaldumise sagedus on väike (ühekordne);
o mõjutatud sihtrühma suurus on suur (puudutab kõiki riigiasutusi);
o ebasoovitavate mõjude kaasnemise risk on väike (suureneb selgus).

Riigiasutusel tuleb ümber vaadata arvestuspõhimõtted, mille järgi on tulud planeeritud. Asutusel võib
kaduda huvi (sellises ulatuses) teenuse pakkumiseks. Praegu määravad asutused ise pakutava teenuse
hinna, muudatuse tulemusena võivad seni kehtinud hinnakujundamise põhimõtted muutuda.

Omatulude teema käsitluses on oluline hinnata, kuidas need suhestuvad teenustesse, st peab säilima
olukord, kus on võimalik esitada teenuse maksumus kulude järgi ja lisanduma võimalus siduda
omatulud teenustega.

Täiendavalt tuleb omatulude teemale lahenduste otsimisel arvestada nende seost valitsemisala
eelarve lähtetingimustes maksimaalsete vahenditega, st kas maksimaalsed vahendid tähendavad kogu
kasutada olevate vahendite mahtu või ainult riigieelarvest saadavate katteallikate arvelt tehtavaid
väljaminekuid.

**Mõju riigieelarve tuludele ja kuludele** : mõju on väike. Tulud majandustegevusest (omatulud)
moodustavad keskmiselt 2% riigi kogutuludest ja muudatuse tulemusel riigieelarve tulud ega kulud
oluliselt ei muutu.

**Kavandatav muudatus 9.2 d. Vabariigi Valitsuse reservi moodustamise ja reservi kasutamise
põhimõtete täpsustamine**

**Mõju valdkond:** riigiasutuste ja kohaliku omavalitsuse asutuste korraldus
**Muudatustest mõjutatud sihtrühm:** Vabariigi Valitsus, riigiasutused
**Mõju olulisus:** muudatuse mõju on oluline, sest:
o mõju ulatus on väike (puudutab Vabariigi Valitsust ja kõiki riigiasutusi, kuid ei puuduta nende
kui asutuste korraldust);
o mõju avaldumise sagedus on väike (ühekordne);
o mõjutatud sihtrühma suurus on suur (puudutab Vabariigi Valitsust ja kõiki riigiasutusi);
o ebasoovitavate mõjude kaasnemise risk on keskmine (suureneb selgus, kuid võib olla piirav).


```
Reservide planeerimise ja nende eraldamise korra täpsustamine parandab reservidega seotud
protseduuri läbipaistvust ja selgust. Vabariigi Valitsuse reservi moodustamine kindla protsendi või
maksimaalse protsendi järgi võimaldab ühetaolist eelarve planeerimist, kuid võib eriolukordade korral
osutuda piiravaks. Samuti võib Vabariigi Valitsusel olla tänase praktikaga võrreldes piiratum võimalus
rahade eraldamiseks (nt juhul, kui objekti eeldatav valmimisaeg ületab eelarveaastat). Protseduuride
muutmise võib mõningal määral suurendada töökoormust ministeeriumi valitsemisalades ja Vabariigi
Valitsuses juhul, kui eraldisi võib otsustada ainult jooksva eelarveaasta kohta ning tegevuse ja vajaliku
rahastuse jätkumisel järgmisel eelarveaastal tuleb sisuliselt sama otsus vastu võtta.
```
**Mõju riigieelarve tuludele ja kuludele:** muudatus ei avalda mõju riigieelarve tuludele ja kuludele.

```
Kavandatav muudatus 9.2 e. Investeeringute, pikaajaliste kohustuste ja nendega seotud
rahavoogude prognoosimise, planeerimise ja jälgimise tervikprotsessi kujundamine
Mõju valdkond: riigiasutuste ja kohaliku omavalitsuse asutuste korraldus
Muudatustest mõjutatud sihtrühm: riigiasutused, Vabariigi Valitsus, Riigikogu
Mõju olulisus: muudatuse mõju on oluline, sest:
o mõju ulatus on väike (puudutab kõiki riigiasutusi ning protsessis ka Vabariigi Valitsust ja
Riigikogu, kuid ei puuduta nende kui asutuste korraldust);
o mõju avaldumise sagedus on väike (ühekordne);
o mõjutatud sihtrühma suurus on suur (puudutab kõiki riigiasutusi ning protsessis ka Vabariigi
Valitsust ja Riigikogu);
o ebasoovitavate mõjude kaasnemise risk on keskmine (suureneb selgus, kuid võib suureneda
töökoormus ja väheneda paindlikkus).
```
```
Regulatsiooni selgus on vajalik riigiasutuste igapäevatoimingute jaoks, samuti Riigikogus riigieelarve
üle otsustamiseks. Tekib ülevaade pikaajaliselt võetud kohustuste plaanist, mis võimaldab Riigikogul
aru saada, kui palju planeeritavast eelarvest on juba on kohustustega kaetud. Samuti tekib selgem
ülevaade tervikuna otsustatud investeeringutest, sh nende hetkeseisust. Muudatusega tagatakse
kindlus, et valitsemisalades ja asutustes on selge ja ühetaoline ülevaade võetud kohustustest.
Täiendavate andmete lisamine riigieelarvesse või eelarvestrateegiasse toob kaasa töökoormuse kasvu
eelkõige riigiasutustes juhul, kui seni ei ole tekkepõhise eelarve kõiki osi (kohustused, rahavood)
eelarvestatud.
```
```
Juhul kui muutuvad kohustuste võtmise otsustusõigused (minister, Vabariigi Valitsus, Riigikogu), siis
võib väheneda tehingute tegemisel paindlikkus (nt minister ei saa enam võtta kohustusi kuni 50%
ministeeriumi valitsemisala vastava eelseisva eelarveaasta rahastamiskava piirmääraga vahenditest
ning otsused tuleb teha Vabariigi Valitsuses või Riigikogus).
Mõju riigieelarve tuludele ja kuludele: muudatus ei avalda mõju riigieelarve tuludele ja kuludele.
```
```
Kavandatav muudatus 9.2 f. Maksimaalsete vahendite terminoloogia ja esitamise metoodika
kirjeldamine ja reguleerimine
Mõju valdkond: riigiasutuste ja kohaliku omavalitsuse asutuste korraldus
Muudatustest mõjutatud sihtrühm: riigiasutused
Mõju olulisus : muudatuse mõju on oluline, sest:
o mõju ulatus on väike (puudutab kõiki riigiasutusi, kuid ei puuduta nende kui asutuste
korraldust);
o mõju avaldumise sagedus on väike (ühekordne);
o mõjutatud sihtrühma suurus on suur (puudutab kõiki riigiasutusi);
o ebasoovitavate mõjude kaasnemise risk on väike (suureneb selgus).
```

Mõju on eelkõige protseduuriline. Paraneb arusaadavus ja selgus eelarveprotsessis tervikuna.

**Mõju riigieelarve tuludele ja kuludele:** muudatus ei avalda mõju riigieelarve tuludele ja kuludele.

**Täpsustada KOVi rahastamissüsteemi, selgemalt kehtestada riiklike ülesannete rahastamise ulatuse
määramise põhimõtted**

**Mõju valdkond:** riigiasutuste ja kohaliku omavalitsuse asutuste korraldus
**Muudatustest mõjutatud sihtrühm:** kohalikud omavalitsused, ministeeriumid
**Mõju olulisus** : muudatuse mõju on oluline, sest:
o mõju ulatus rahastamissüsteemi muutmisel on keskmine (KOVi jaoks on rahastamissüsteemi
stabiilsus oluline põhimõte, mis tagab iseseisva eelarve põhiseaduslikkuse garantii täitmise.
Samas on reeglid juba riigieelarve seaduses olemas ning kavandavad muudatused on
täpsustused);
o mõju ulatus riiklike ülesannete rahastamise täpsustamisel on väike (riiklike ülesannete kulude
osakaal on väga väike. Plaanitavad muudatused täpsustavad riigieelarve seaduses juba
kehtestatud reegleid);
o mõju avaldumise sagedus mõlema muudatusettepaneku puhul on väike (reeglina on KOVi
rahastamissüsteemi muudatused KOVidega läbi räägitud ja need on piisava ajavaruga ette
teada. KOVi rahastamissüsteemi stabiilsuse üle võib vaidlusi tulla äärmuslikus olukorras ning
seadus peab andma raamistiku, kuidas sellist olukorda lahendada KOVi enesekorralduse
õigust minimaalselt riivates;
o mõjutatud sihtrühma suurus mõlema muudatusettepaneku puhul on suur (puudutab kõiki
kohalikke omavalitsusi, Rahandusministeeriumi ja ministeeriume, kes tegelevad KOVi
toetusfondi rahade jaotamisega);
o ebasoovitavate mõjude kaasnemise risk on väike (ainuke risk on liiga detailsed ja jäigad
reeglid seaduses, mis ei võimalda teatud olukordades teha otstarbekaid otsuseid, nt valitsus
ja KOV liit soovivad rahastamispõhimõtteid muuta, aga seaduse sätted ei võimalda seda
teha).

Muudatus tähendab, et KOVi tulumaksu osa suuruse muutmine peab olema vähemalt kolm kuud enne
uue eelarveaasta algust Riigikogus vastu võetud. KOVile on mõju positiivne, sest väheneb võimalus
rahastamissüsteemi ootamatuteks muudatusteks. KOVi finantseerimise üldpõhimõtted riigieelarve
seaduse tasandil ei oma regionaalset mõju. Regionaalne mõju tekib konkreetsete vahendite
eraldamisel.

**Mõju riigieelarve tuludele ja kuludele ei ole.**

**Täiendada regulatsiooni ja suurendada põhiseaduslike institutsioonide iseseisvust eelarve
koostamisel**

**Mõju valdkond:** riigiasutuste ja kohaliku omavalitsuse asutuste korraldus
**Muudatustest mõjutatud sihtrühm:** riigiasutused
**Mõju olulisus** : muudatuse mõju on oluline, sest:
o mõju ulatus on väike (puudutab kõiki põhiseaduslikke institutsioone, kuid ei puuduta nende
kui institutsioonide korraldust);
o mõju avaldumise sagedus on väike (ühekordne);
o mõjutatud sihtrühma suurus on suur (puudutab kõiki põhiseaduslikke institutsioone);
o ebasoovitavate mõjude kaasnemise risk on väike.

**11. 3 Kavandatav muudatus 9.3
11. 4 Kavandatav muudatus 9.4**


Muudatus võib mõjutada otsustusprotsessi, st kas Vabariigi Valitsus menetleb põhiseaduslike
institutsioonide esitatud lisataotlusi või esitab Riigikogule põhiseaduslike institutsioonide taotletud
eelarvemahud nende üle otsustamata.

**Mõju riigieelarve kuludele ja tuludele:** muudatus ei avalda olulist mõju riigi riigieelarve kuludele. On
võimalik, et edaspidi suurenevad põhiseaduslike institutsioonide eelarved varasemast kiiremini või
erinevalt ministeeriumide valitsemisaladest, kuid nende osakaal riigieelarve kogukuludest on väike.

**Täpsustada Riigikogu, Vabariigi Valitsuse ja ministeeriumide rolle eelarveprotsessis, mh leida
tasakaal otsustuspädevuse ja paindlikkuse vahel.**

**Mõju valdkond:** riigiasutuste ja kohaliku omavalitsuse asutuste korraldus
**Muudatustest mõjutatud sihtrühm:** Riigikogu, Vabariigi Valitsus, riigiasutused
**Mõju olulisus:** muudatuse mõju on oluline, sest:
o mõju ulatus on väike (puudutab kõiki riigiasutusi ja protseduuriliselt Vabariigi Valitsust ja
Riigikogu, kuid ei puuduta nende kui asutuste/institutsioonide korraldust);
o mõju avaldumise sagedus on keskmine (sagedasem riigieelarve muutmine toob kaasa
suurema töökoormus eelnõude ettevalmistamisel ja menetlemisel);
o mõjutatud sihtrühma suurus on suur (puudutab kõiki riigiasutusi ja protseduuriliselt Vabariigi
Valitsust ja Riigikogu);
o ebasoovitavate mõjude kaasnemise risk on keskmine (protseduurid võivad pikeneda).

Muudatuse mõju on eelkõige selguse loomises otsustustasandite vahel (Riigikogu, Vabariigi Valitsus,
minister). Kui muudatuse tulemusena väheneb ministri paindlikkus eelarvet muuta, siis senisega
võrreldes võib kitseneda võimalus tegevuste elluviimiseks, ise muudatuste tegemise asemel tuleks
esitada taotlused kas Vabariigi Valitsusele või Riigikogule ja protseduur pikeneb. Vastupidisel juhul ei
saa Riigikogu eelarvele kaasa rääkida. Riigikogu peab saama täita oma põhiseadusest tulenevat
ülesannet, kuid see ei saa olla detailsuses, mis takistaks tegevuste elluviimist.

**Mõju riigieelarve tuludele ja kuludele:** muudatus ei avalda mõju riigieelarve tuludele ja kuludele.

**Täiendada eelarve täitmise, finantskontrolli ja finantsriskide juhtimise regulatsiooni**

**Mõju valdkond:** riigiasutuste ja kohaliku omavalitsuse asutuste korraldus
**Muudatustest mõjutatud sihtrühm:** riigiasutused
**Mõju olulisus:** muudatuse mõju on oluline, sest:
o mõju ulatus on väike (puudutab kõiki riigiasutusi, kuid ei puuduta nende kui asutuste
korraldust);
o mõju avaldumise sagedus on keskmine (muudatuse sisseseadmisel suurem töökorralduslik
muudatus, edaspidi regulaarne);
o mõjutatud sihtrühma suurus on suur (puudutab kõiki riigiasutusi);
o ebasoovitavate mõjude kaasnemise risk on keskmine (esialgu võib suureneda töökoormus).

**Riigieelarve täitmise** pidevat jälgimist (aruandlust) peab toetama infotehnoloogiline lahendus. Praegu
kasutusel olevad süsteemid SAP BO ja SAS VA ehk KAIS võimaldavad eelarve täitmise kohta saada
õigeaegseid aruandeid, parandada on vaja protseduure (andmete detailsus, õigeaegsus jms).
Protseduuride muutmine, sh täitmise andmete igakuine mudeldamine, andmete õigsuse kontrolli

```
11.5 Kavandatav muudatus 9.5
```
```
11.6 Kavandatav muudatus 9.6
```

kiirendamine võib muuta asutustes ja ministeeriumides sisemist töökorraldust, tähtaegu vms.
Muudatus on pigem põhimõtteline, mis toetab riigieelarve vahendite kasutamise tulemuslikkust.

**Prognooside tõhustamiseks** on vajalik täiendada valitsussektori asutustelt saadavate prognoosi
sisendandmeid. Rahandusministeerium kasutab kulude prognoosi sisendiks asutuste
finantsplaane/rahastamiskavasid, mis praegu esitatakse vaid tekkepõhiselt. Tõenäoliselt on oluline
täiendada majandusprognoosi sisendit kassapõhiste prognoosidega, eriti oluline on see
investeeringutega seotud tegelike rahavoogude prognoosimiseks. Juhul kui majandusliku sisu kõrval
peaksid prognoosid olema ka tegevuspõhises vaates oleks muudatus äärmiselt suur. Ka ainult
kassapõhiste andmete lisamise mõju on oluline, kuna puudutab paljude asutuste finantsjuhtimist ning
tööde planeerimist. Ebasoovitava mõjuna võib esialgu kaasneda muudatusega tingitud töökoormuse
tõus.

**Stabiliseerimisreservi** liitmine likviidsusreserviga lihtsustab reservide kajastamist ja seiret
raamatupidamises ning likviidsete vahendite finantsjuhtimist. Stabiliseerimisreservi summa võrra saab
riik vähem laenu võtta.

**Mõju riigieelarve tuludele ja kuludele:** mõju suurust rahalises vääringus on keeruline hinnata.
Täpsemalt juhitud rahavood, mille tulemusel riik hoiab kokku finantskuludelt võiks tähendada tänase
stabiliseerimisreservi suuruse ja turuolukorra juures 0,4 kuni 4 miljonit eurot aastas. Prognoosideks
täiendavate sisendandmete saamiseks võivad riigiasutused töökoormuse mõningase kasvu tõttu tuua
välja vajaduse täiendava rahastamise järele. Positiivse mõjuna saab tuua täpsemalt juhitud rahavood,
mille tulemusel riik hoiab kokku finantskuludelt.

**Analüüs sisekontrolliga seotud regulatsiooni piisavuse kohta.**

**Mõju valdkond:** riigiasutuste ja kohaliku omavalitsuse asutuste korraldus

**Muudatustest mõjutatud sihtrühm:** riigiasutused

**Mõju olulisus:** sõltub sellest, kas ja kuivõrd olemasolevat süsteemi muudetakse. Väljapakutava
finantskontrollisüsteemi (kui sisekontrollisüsteemi ühe osa) ja selle eesmärgi ning tulemusliku
rakendamise sätte piisavuse analüüsi raames tuleb täpsemalt hinnata selle avalduvat mõju
riigiasutuste korraldusele. **Eelduslikult on tegemist võrdlemisi väikeste mõjudega riigiasutuste
isikkooseisule ja vahetule töökorraldusele.**

**Mõju riigieelarve tuludele ja kuludele:** Eelduslikult on tegemist võrdlemisi väikeste otseste mõjudega
riigieelarve püsikuludele, kus peamiseks kulukomponendiks finantskontrollisüsteemi tulemusliku
toimivuse tagamisega seotud ametikohtadega seonduvad kulud. **Otsesed mõjud riigieelarve tuludele
puuduvad.** Kaudseid mõjusid riigieelarve tuludele ja kuludele, millised tulenevad riigi
sisekontrollisüsteemide paremast toimimisest, sh võimalike vigade ja väärkasutuste vältimisest, ei ole
siinkohal võimalik hinnata, kuid riigirahanduse läbipaistvuse ja usaldusväärsuse seisukohast on need
väga olulise põhimõttelise tähtsusega.

### 12. Muudatuste koondmõju ettevõtete ja/või kodanike halduskoormusele

Riigieelarve seaduse võimalikud muudatused ei puuduta ettevõtete ja/või kodanikke.


### 13. Muudatuste rakendamisega seotud riigi ja kohaliku omavalitsuse eeldatavad kulud ja tulud

Muudatustega ei kaasne olulisi muudatusi riigi ja kohaliku omavalitsuse kuludes ega tuludes. Täpsem
suurus sõltub valitud lahendustest ning muudatusest tingitud kulud ja tulud selgitatakse välja eelnõu
koostamise käigus.

### 14. Edasine mõjude analüüs

Nende muudatuste mõjusid, millega soovitakse kehtestada riigieelarve selgem reeglistik,
analüüsitakse uuesti peale lõplike lahendusettepanekute kokkuleppimist. Seaduse eelnõu
ettevalmistamise käigus täpsustatakse võimaluse korral sihtrühmade suurusi ning muudatuste mõju ja
vajalikkust.

### Kavandatav õiguslik regulatsioon ja selle väljatöötamise tegevuskava

### 15. Valitav lahendus

Kuna VTK kirjeldab probleeme ja ei sisalda lõplikke lahendusettepanekuid, siis ei ole koostamise käigus
otsustatud, millises ulatuses on vaja riigieelarve seadust muuta. Eeldatavalt ei nõua muudatuste hulk
uue tervikseaduse väljatöötamist.

```
15.1. Töötatakse välja uus tervikseadus ei
15.2. Muudatused tehakse senise seaduse
struktuuris
```
```
jah
```
```
15.3 Selgitus eeldatavalt ei ole muudatusi sedavõrd palju, et
peaks töötama välja uue seaduseelnõu
```
### 16. Puudutatud ja muudetavad õigusaktid

KOVile rahastamismudeli muutmise ja riiklike ülesannete rahastamise aluste muutmisel võib olla
vajadus muuta KOFSi ning toetusfondi jaotamise aluseks olevate arvnäitajate jaoks teisi valdkondlikke
seadusi, nt põhikooli- ja gümnaasiumiseadust (PGS), koolieelse lasteasutuse seadust (KELS),
looduskaitse seadust (LKS). Seaduste muutmise tõttu võib tekkida vajadus muuta Vabariigi Valitsuse
06.02.2012 määrust nr 16 „Riigieelarve seaduses kohaliku omavalitsuse üksustele määratud
toetusfondi vahendite jaotamise ja kasutamise tingimused ja kord“ ja kehtestada määrus
tasandusfondi detailsete põhimõtete kohta.

Muus osas ei ole VTKga kavandatud teiste seaduste muutmist. Võimalikud muudatused teistes
seadustes selguvad lõplike lahendusettepanekute käigus.

Koos riigieelarve seaduse muutmisega võib olla vajadus muuta Vabariigi Valitsuse 19.12.2019 määrust
nr 112 „Riigi eelarvestrateegia, riigieelarve eelnõu ja tõhustamiskava koostamise ning riigieelarve
vahendite ülekandmise tingimused ja kord ning riigieelarve seadusest tulenevate aruannete esitamise
kord“ ja määrust nr 117 „Valdkonna arengukava ja programmi koostamise, elluviimise, aruandluse,
hindamise ja muutmise kord“ ning rahandusministri 27.12.2021 määrust nr 50 „Eelarveklassifikaator“.


Sõltuvalt lahendusettepanekutest võib olla vajadus muuta Vabariigi Valitsuse 31.07.2014 määrust 123
„Vabariigi Valitsuse reservist vahendite eraldamise ja eraldatud vahendite kasutamise kord“.

### 17 Edasine kaasamisplaan – keda, millal ka kuidas kaasatakse

VTK saadetakse kooskõlastamiseks ministeeriumidele ning arvamuse avaldamiseks Eelarvenõukogule,
Eesti Linnade ja Valdade Liidule ja õiguskantslerile ning teadmiseks Riigikogule. Seaduse muutmiseks
luuakse töörühmad, kuhu kaasatakse ministeeriumide esindajad, riigieelarve ja strateegilise juhtimise
eksperdid, esindajad Justiitsministeeriumist, Eelarvenõukogust, Eesti Linnade ja Valdade Liidust ning
teised huvitatud osalised.

### 18. Põhjaliku mõjuanalüüsi toimumise aeg

Riigieelarve seaduse muutmise mõjusid analüüsitakse veel kord eelnõu ettevalmistamise käigus. Lõplik
mõjuanalüüs valmib peale seaduse muudatuste kokkuleppimist eeldatavalt aastal 2024.

**19. Eeldatav kontseptsiooni (HÕNTE § 1 lg 3) valmimise ja kooskõlastamisele saatmise aeg (kui
järgmise sammuna koostatakse kontseptsioon)**
Hea õigusloome ja normitehnika eeskirja järgi (HÕNTE §1 lg 3) tuleb peale VTK koostamist ja enne
seaduseelnõu normide kujundamist koostada õiguslikke valikuid kajastav kontseptsioon juhul, kui
kavandataval seaduseelnõul on Eesti õiguskorras põhimõtteline tähendus. Kuivõrd riigieelarve seaduse
muutmisega ei kavandata Eesti õiguskorras põhimõtteliste muudatuste tegemist, siis seaduse eelnõu
kontseptsiooni ei ole kavas koostata. VTKga kavandatavate muudatustega täpsustatakse või
täiendatakse riigieelarve seadust ulatuses, mis on vajalik riigieelarve ja sellega seotud protseduuride
selguseks.
**20. Eeldatav eelnõu avaliku konsultatsiooni ja kooskõlastamise aeg** 2024
**21. Õigusakti eeldatav jõustumise aeg** 2025
**22. Vastutavate ametnike nimed ja kontaktandmed** Ingrid Niid (611 3095,
ingrid.niid@fin.ee),
Eneken Lipp (611 3190,
eneken.lipp@fin.ee)


